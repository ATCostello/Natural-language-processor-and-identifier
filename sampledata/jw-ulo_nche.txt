Ụlọ Nche Eprel 1 , 2013
4 / 1 Gịnị Ga- eme Ka Ndụ Anyị Baa Ezigbo Uru ?
4 / 1 Isiokwu Ndị Dị n’ Akwụkwọ A
4 / 1 Ihe Mere Ndụ Jizọs Ji Baa Uru
4 / 1 Jizọs Kụziiri Anyị Otú Ndụ Anyị Ga- esi Baa Uru
4 / 1 Baịbụl Na- agbanwe Ndụ Ndị Mmadụ
4 / 1 Ị̀ Maara ?
4 / 1 “ Na- arịọnụ , A Ga- enye Unu ”
4 / 1 O “ So Ezi Chineke Jee Ije ”
4 / 1 Ajụjụ Ndị Baịbụl Zara
Ihe A Kọpịtara Akọpịta : 4 / 1 Gịnị Ga- eme Ka Ndụ Anyị Baa Ezigbo Uru ?
Ihe A Kọpịtara Akọpịta : 4 / 1 Ihe Mere Ndụ Jizọs Ji Baa Uru
Ihe A Kọpịtara Akọpịta : 4 / 1 Jizọs Kụziiri Anyị Otú Ndụ Anyị Ga- esi Baa Uru
Ihe A Kọpịtara Akọpịta : 4 / 1 Baịbụl Na- agbanwe Ndụ Ndị Mmadụ
Ihe A Kọpịtara Akọpịta : 4 / 1 Ị̀ Maara ?
Ihe A Kọpịtara Akọpịta : 4 / 1 “ Na- arịọnụ , A Ga- enye Unu ”
Ihe A Kọpịtara Akọpịta : 4 / 1 O “ So Ezi Chineke Jee Ije ”
Ihe A Kọpịtara Akọpịta : 4 / 1 Ajụjụ Ndị Baịbụl Zara
Ụlọ Nche Febụwarị 1 , 2013
2 / 1 Gịnị Ka Anyị Na- amụta n’ Aka Mozis ?
2 / 1 Isiokwu Ndị Dị n’ Akwụkwọ A
2 / 1 Ònye Bụ Mozis ?
2 / 1 Mozis Nwoke Nwere Okwukwe
2 / 1 Mozis Nwoke Dị Umeala n’ Obi
2 / 1 Mozis Nwoke Hụrụ Ndị Ọzọ n’ Anya
2 / 1 ‘ Ọ Bụ Chineke nke Ndị Dị Ndụ ’
2 / 1 Baịbụl Na- agbanwe Ndụ Ndị Mmadụ
2 / 1 Gịnị Ka Ị Ga- eme Ma Ọ Bụrụ na Nwa Gị Nwere Nkwarụ ?
2 / 1 Olee Akwụkwọ Bụ́ “ Oziọma Judas ” ?
2 / 1 Ajụjụ Ndị Baịbụl Zara
Ihe A Kọpịtara Akọpịta : 2 / 1 Ònye Bụ Mozis ?
Ihe A Kọpịtara Akọpịta : 2 / 1 Mozis Nwoke Nwere Okwukwe
Ihe A Kọpịtara Akọpịta : 2 / 1 Mozis Nwoke Dị Umeala n’ Obi
Ihe A Kọpịtara Akọpịta : 2 / 1 Mozis Nwoke Hụrụ Ndị Ọzọ n’ Anya
Ihe A Kọpịtara Akọpịta : 2 / 1 ‘ Ọ Bụ Chineke nke Ndị Dị Ndụ ’
Ihe A Kọpịtara Akọpịta : 2 / 1 Baịbụl Na- agbanwe Ndụ Ndị Mmadụ
Ihe A Kọpịtara Akọpịta : 2 / 1 Gịnị Ka Ị Ga- eme Ma Ọ Bụrụ na Nwa Gị Nwere Nkwarụ ?
Ihe A Kọpịtara Akọpịta : 2 / 1 Olee Akwụkwọ Bụ́ “ Oziọma Judas ” ?
Ihe A Kọpịtara Akọpịta : 2 / 1 Ajụjụ Ndị Baịbụl Zara
Ụlọ Nche — 2013 Jenụwarị 1
1 / 1 Isiokwu Ndị Dị n’ Akwụkwọ A
1 / 1 Maka Ndị Na- agụ Akwụkwọ Anyị
1 / 1 Ì Kwesịrị Ịtụ Ọgwụgwụ Ụwa Egwu ?
1 / 1 “ I Kpugheworo Ha Ụmụ Ọhụrụ ”
1 / 1 “ Emechaala M Nwere Onwe M. ”
1 / 1 ‘ Ọ Na- ekwu Okwu , Ọ Bụ Ezie na Ọ Nwụrụ Anwụ ’
1 / 1 Ajụjụ Ndị Baịbụl Zara
Ihe A Kọpịtara Akọpịta : 1 / 1 Ì Kwesịrị Ịtụ Ọgwụgwụ Ụwa Egwu ?
Ihe A Kọpịtara Akọpịta : 1 / 1 “ I Kpugheworo Ha Ụmụ Ọhụrụ ”
Ihe A Kọpịtara Akọpịta : 1 / 1 “ Emechaala M Nwere Onwe M. ”
Ihe A Kọpịtara Akọpịta : 1 / 1 ‘ Ọ Na- ekwu Okwu , Ọ Bụ Ezie na Ọ Nwụrụ Anwụ ’
Ihe A Kọpịtara Akọpịta : 1 / 1 Ajụjụ Ndị Baịbụl Zara
Ụlọ Nche Jun 1 , 2013
6 / 1 Olee Mgbe Ịkpọasị Na- agaghị Adịkwa n’ Ụwa ?
6 / 1 Isiokwu Ndị Dị n’ Akwụkwọ A
6 / 1 Ịkpọasị Bụ Nsogbu Zuru Ụwa Ọnụ
6 / 1 Jehova “ Adịghị Ele Mmadụ Anya n’ Ihu ”
6 / 1 Ọmarịcha Akwụkwọ A Chọwara Kemgbe Ọtụtụ Narị Afọ
6 / 1 Ànyị Kwesịrị Ikpegara Ndị Senti Ekpere ?
6 / 1 Gịnị Ka Anyị Nwere Ike Ịmụta n’ Akụkọ Otu Onye Omekome ?
6 / 1 Ajụjụ Ndị Baịbụl Zara
Ihe A Kọpịtara Akọpịta : 6 / 1 Ịkpọasị Bụ Nsogbu Zuru Ụwa Ọnụ
Ihe A Kọpịtara Akọpịta : 6 / 1 Olee Mgbe Ịkpọasị Na- agaghị Adịkwa n’ Ụwa ?
Ihe A Kọpịtara Akọpịta : 6 / 1 Jehova “ Adịghị Ele Mmadụ Anya n’ Ihu ”
Ihe A Kọpịtara Akọpịta : 6 / 1 Ọmarịcha Akwụkwọ A Chọwara Kemgbe Ọtụtụ Narị Afọ
Ihe A Kọpịtara Akọpịta : 6 / 1 Ànyị Kwesịrị Ikpegara Ndị Senti Ekpere ?
Ihe A Kọpịtara Akọpịta : 6 / 1 Gịnị Ka Anyị Nwere Ike Ịmụta n’ Akụkọ Otu Onye Omekome ?
Ihe A Kọpịtara Akọpịta : 6 / 1 Ajụjụ Ndị Baịbụl Zara
Ụlọ Nche Mach 1 , 2013
3 / 1 Olee Uru Mbilite n’ Ọnwụ Jizọs Baara Gị ?
3 / 1 Isiokwu Ndị Dị n’ Akwụkwọ A
3 / 1 À Kpọlitere Jizọs n’ Ọnwụ n’ Eziokwu ?
3 / 1 Mbilite n’ Ọnwụ Jizọs Ga- eme Ka Ndị Ọzọ Nweta Ndụ Ebighị Ebi
3 / 1 Ị̀ Maara ?
3 / 1 Jizọs Ò Kwere Onye Ajọ Omume ahụ Nkwa na Ọ Ga- aga Eluigwe ?
3 / 1 “ M Hụrụ , ma Aghọtaghị M ”
3 / 1 “ Olee nke Bụ́ nke Mbụ n’ Ime Ihe Niile E Nyere n’ Iwu ? ”
3 / 1 Pita na Ananayas Ghara Ụgha—Gịnị Ka Ihe Ha Mere Na- akụziri Anyị ?
3 / 1 Ajụjụ Ndị Baịbụl Zara
Ihe A Kọpịtara Akọpịta : 3 / 1 À Kpọlitere Jizọs n’ Ọnwụ n’ Eziokwu ?
Ihe A Kọpịtara Akọpịta : 3 / 1 Mbilite n’ Ọnwụ Jizọs Ga- eme Ka Ndị Ọzọ Nweta Ndụ Ebighị Ebi
Ihe A Kọpịtara Akọpịta : 3 / 1 Ị̀ Maara ?
Ihe A Kọpịtara Akọpịta : 3 / 1 Jizọs Ò Kwere Onye Ajọ Omume ahụ Nkwa na Ọ Ga- aga Eluigwe ?
Ihe A Kọpịtara Akọpịta : 3 / 1 “ M Hụrụ , ma Aghọtaghị M ”
Ihe A Kọpịtara Akọpịta : 3 / 1 “ Olee nke Bụ́ nke Mbụ n’ Ime Ihe Niile E Nyere n’ Iwu ? ”
Ihe A Kọpịtara Akọpịta : 3 / 1 Pita na Ananayas Ghara Ụgha—Gịnị Ka Ihe Ha Mere Na- akụziri Anyị ?
Ihe A Kọpịtara Akọpịta : 3 / 1 Ajụjụ Ndị Baịbụl Zara
Ụlọ Nche Mee 1 , 2013
5 / 1 Obi Ọ̀ Tara Chineke Mmiri ?
5 / 1 Isiokwu Ndị Dị n’ Akwụkwọ A
5 / 1 Gịnị Mere Ụfọdụ Ndị Ji Ekwu na Obi Tara Chineke Mmiri ?
5 / 1 Ọdachi Ndị Na- emere Onwe Ha—Hà Na- egosi na Obi Tara Chineke Mmiri ?
5 / 1 Mbibi Chineke Bibiri Ndị Mmadụ Ọ̀ Na- egosi na Obi Tara Ya Mmiri ?
5 / 1 Ị̀ Ga- atụkwasị Chineke Obi ?
5 / 1 Baịbụl Na- Agbanwe Ndụ Ndị Mmadụ
5 / 1 Otú I Kwesịrị Isi Na- emeso Ụmụ Di Gị Ma Ọ Bụ Ụmụ Nwunye Gị Ihe
5 / 1 Jehova Ọ̀ Hụrụ Gị n’ Anya n’ Eziokwu ?
5 / 1 Ajụjụ Ndị Baịbụl Zara
5 / 1 Eziokwu
Ihe A Kọpịtara Akọpịta : 5 / 1 Gịnị Mere Ụfọdụ Ndị Ji Ekwu na Obi Tara Chineke Mmiri ?
Ihe A Kọpịtara Akọpịta : 5 / 1 Ọdachi Ndị Na- emere Onwe Ha—Hà Na- egosi na Obi Tara Chineke Mmiri ?
Ihe A Kọpịtara Akọpịta : 5 / 1 Mbibi Chineke Bibiri Ndị Mmadụ Ọ̀ Na- egosi na Obi Tara Ya Mmiri ?
Ihe A Kọpịtara Akọpịta : 5 / 1 Ị̀ Ga- atụkwasị Chineke Obi ?
Ihe A Kọpịtara Akọpịta : 5 / 1 Baịbụl Na- Agbanwe Ndụ Ndị Mmadụ
Ihe A Kọpịtara Akọpịta : 5 / 1 Otú I Kwesịrị Isi Na- emeso Ụmụ Di Gị Ma Ọ Bụ Ụmụ Nwunye Gị Ihe
Ihe A Kọpịtara Akọpịta : 5 / 1 Jehova Ọ̀ Hụrụ Gị n’ Anya n’ Eziokwu ?
Ihe A Kọpịtara Akọpịta : 5 / 1 Ajụjụ Ndị Baịbụl Zara
Ihe A Kọpịtara Akọpịta : 5 / 1 Eziokwu
Ụlọ Nche Julaị 1 , 2013
7 / 1 È Nwere Okpukpe Nke Bụ́ Ezigbo Okpukpe ?
7 / 1 Isiokwu Ndị Dị n’ Akwụkwọ A
7 / 1 Gịnị Mere O Ji Dị Mkpa Ka I Leruo Okpukpe Gị Anya ?
Weregodị ya na ị na- arịa ajọ ọrịa , ya abụrụ na a ga- awarịrị gị ahụ́ tupu gị agbakee , ọ̀ bụ na ị gaghị achọ ka ọ bụrụ dọkịta ịwa ahụ́ doro anya ga- awa gị ahụ́ ahụ ebe ọ bụ na ndụ gị dịzi ya n’ aka ?
Ọ bụrụkwa na ị chọrọ ịmata ma dọkịta ahụ ọ̀ makwa nke a na- akọ n’ ịwa ahụ́ , ị ga- agbalị chọpụta otú o sirila waa ndị ọzọ ahụ́ .
E nwekwara ike ikwu na ndụ gị dịkwa n’ aka okpukpe ị na- ekpe ma ọ bụ chọọchị ị na- aga n’ ihi na ọ bụ okpukpe gị ma ọ bụ chọọchị gị so n’ ihe ga- eme ka i nweta ndụ ebighị ebi ma ọ bụ ka ị ghara inweta ya .
Ọ bụ ya mere o ji dị mkpa ka anyị saa anya na mmiri leba anya n’ okpukpe anyị na- ekpe .
Jizọs kwuru ihe ga- enyere anyị aka ịchọpụta ma okpukpe anyị ọ̀ bụ ezigbo okpukpe .
Ọ sịrị : “ A na- amara osisi ọ bụla site ná mkpụrụ ya . ”
(
Luk 6 : 44
) Dị ka ihe atụ , ọ bụrụ na i leruo okpukpe gị anya , olee ụdị mkpụrụ ọ na- amị ?
Ihe na- aka adị ndị isi okpukpe gị ma ọ bụ chọọchị gị mkpa ọ̀ bụ ego ?
Ndị chọọchị unu hà na- eme ihe Baịbụl kwuru gbasara ịlụ agha na ịkpa àgwà ọma ?
Ajụjụ ọzọ anyị kwesịrị ịjụ bụ : È nwere okpukpe nke bụ́ ezigbo ya ?
Anyị chọrọ ka i leba anya n’ isiokwu ndị na- esonụ .
“ A na- amara osisi ọ bụla site ná mkpụrụ ya . ”
—
7 / 1 À Na- ekwukarị Okwu Ego na Chọọchị Ị Na- aga ?
*
na- agakarị chọọchị , ọ na- akpọkwa ụmụ ya aga .
O kwuru , sị : “ M gwara pastọ chọọchị anyị na m chọrọ ịmụ Baịbụl . ”
Ma , o kweghị akụziri ya Baịbụl .
Estelle mechara kwụsị ịga chọọchị .
Estelle kwuru , sị : “ Ndị isi chọọchị anyị detaara m akwụkwọ ozi .
Ha kwuru na ọ bụghị iwu na m ga- abịa chọọchị , na ihe ka mkpa bụ ka m na- atụrụ ha ụtụ .
Ihe a ha kwuru mere ka m kwuo n’ obi m na ‘ ha achọdịghị ịma ma m̀ bịara chọọchị ma ọ bụ na mụ abịaghị , naanị ihe ha chọrọ bụ ka m na- atụrụ ha ụtụ . ’ ”
Angelina anaghị eji chọọchị ya egwuri egwu .
O kwuru , sị : “ A na- ebugharị efere ugboro atọ tupu anyị agbasaa chọọchị , a na- achọkwa ka onye ọ bụla tinye ego n’ efere ahụ mgbe ọ bụla a na- ebugharị ya .
Chọọchị anyị na- ekwukarị okwu ego .
M kwuru n’ obi m , sị , ‘ Ha enweghị mmụọ nsọ Chineke . ’ ”
Chọọchị ma ọ bụ okpukpe ndị e nwere n’ ebe i bi hà na- eji aghụghọ ma ọ bụ ire ụtọ anapụta ndị mmadụ ego ?
Ihe a ha na- eme ọ̀ bụ ihe Baịbụl kwuru ?
GỊNỊ KA BAỊBỤL NA- AKỤZI ?
Jizọs , bụ́ onye malitere okpukpe Ndị Kraịst , sịrị : “ Unu natara n’ efu , na- enyenụ n’ efu . ”
(
Matiu 10 : 8
) Ihe ndị e dere na Baịbụl bara ezigbo uru , o nweghị onye ga- azụtali ya .
E kwesịrị ịkụziri ya ndị niile chọrọ ya n’ efu .
Olee otú ndị mbụ soro ụzọ Jizọs si nweta ego ha ji gboo mkpa ndị ha nwere n’ ọgbakọ ha ?
Onye nke ọ bụla n’ ime ha nyere “ dị ka o kpebiri n’ obi ya , ọ bụghị ná mwute ma ọ bụ ná mmanye , n’ ihi na Chineke hụrụ onye na- eji obi ụtọ enye ihe n’ anya . ”
(
2 Ndị Kọrịnt 9 : 7
) Pọl onyeozi kwuru , sị : ‘ Ọ bụ site n’ ịrụ ọrụ abalị na ehihie ka anyị kwusaara unu ozi ọma , ka anyị wee ghara ibo onye ọ bụla n’ ime unu oké ibu arọ . ’
(
1 Ndị Tesalonaịka 2 : 9
) Pọl na- akpa ákwà ụlọikwuu .
Ọ bụ ya ka o ji akpa afọ ya mgbe ọ na- ekwusa ozi ọma .
—
Ọrụ Ndịozi 18 : 2 , 3
OLEEKWANỤ MAKA NDỊÀMÀ JEHOVA ?
Ndịàmà Jehova na- amụ ihe n’ ebe ha na- akpọ Ụlọ Nzukọ Alaeze .
Ha anaghị achọ Ụlọ Nzukọ ha oké mma .
Oleekwanụ otú ha si enweta ego ha ji egbo mkpa ha nwere n’ ọgbakọ ha ?
Ha anaghị ebugharị efere ka ndị mmadụ tinye ego na ya .
Ha anaghịkwa eke ndị mmadụ envelopu na- arịọ ha ego .
Otú ha si enweta ego bụ na onye ọ bụla bịara ọmụmụ ihe ha ma chọọ inye onyinye na- aga etinye onyinye ya n’ igbe e nwere n’ Ụlọ Nzukọ Alaeze .
Olee otú e
kwesịrị
isi na- enweta ego a ga- eji na- arụ ọrụ na chọọchị ?
A na- eji ego ebipụta
a ị na- agụ , ọ na- efukwa ego iji buru ya gaa n’ ebe a ga- ekesa ya .
N’ agbanyeghị nke ahụ , Ndịàmà Jehova anaghị akpọsa akwụkwọ ha n’ ụlọ ọrụ na- agbasa ozi , ha anaghịkwa arịọ ndị mmadụ ego .
Ihe ka Ndịàmà Jehova mkpa bụ ịkụziri ndị mmadụ eziokwu dị na Baịbụl .
Otú a Ndịàmà Jehova si enweta ego ọ́ dabaghị n’ ihe Jizọs kwuru ka ha na- eme nakwa n’ otú ndị mbụ soro ụzọ Kraịst si nweta ego ?
7 / 1 Ndị Chọọchị Unu Hà Na- aga Agha ?
Alberto bụ onye agha n’ obodo ya ruo ihe fọrọ obere ka ọ bụrụ afọ iri .
O chetara ihe mere n’ oge ahụ .
Ọ sịrị : “ Ụkọchukwu anyị na- agọzi anyị , sị , ‘ Chineke nọnyeere unu . ’
Ma m nọ na- eche n’ obi m , sị , ‘ M na- aga igbu mmadụ , ma Baịbụl sịrị , “ Egbula ọchụ . ” ’ ”
Ray bụ onye agha mmiri n’ oge a na- alụ Agha Ụwa nke Abụọ .
O nwere mgbe ọ jụrụ ụkọchukwu ha , sị : “ Ị batara n’ ụgbọ mmiri a kpeere anyị ekpere ka anyị merie ndị iro anyị n’ agha .
Ọ́ bụghị otu ihe a ka ndị nke ọzọ na- ekpekwa n’ ekpere ? ”
Ụkọchukwu ahụ gwara ya na otú Onyenwe anyị si arụ ọrụ ya dị omimi .
Ọ bụrụ na i chere na ihe a ụkọchukwu ahụ zara adịghị mma , mara na ọ bụghị naanị gị chere otú ahụ .
Jizọs kwuru na otu n’ ime iwu kachanụ Chineke nyere bụ , “ Hụ onye agbata obi gị n’ anya dị ka onwe gị . ”
(
Mak 12 : 31
) Jizọs ò kwuru na ihe ga- eme ka anyị hụ onye agbata obi anyị n’ anya bụ onye obodo ọ bụ ?
Mba .
Ọ gwara ndị na- eso ụzọ ya , sị : “ Mmadụ niile ga- eji nke a mara na unu bụ ndị na- eso ụzọ m , ma ọ bụrụ na unu enwee ịhụnanya n’ etiti onwe unu . ”
(
Jọn 13 : 34 , 35
) Ndị na- eso ụzọ Jizọs ga- ahụ ibe ha n’ anya nke ukwuu nke na ndị mmadụ ga- eji ya mara na ha bụ ndị na- eso ụzọ ya .
Ha anaghị
egbu
mmadụ ibe ha .
Kama ime otú ahụ , ha
na- anwụchitere
ibe ha ọnwụ .
Ndị mbụ soro ụzọ Jizọs hụrụ ibe ha n’ anya otú ahụ Jizọs kwuru .
Otu akwụkwọ aha ya bụ
The Encyclopedia of Religion
sịrị : “ Ndị nna chọọchị n’ oge ochie , ma Tetọlian ma Orijen , kwuru na Ndị Kraịst anaghị egbu mmadụ ibe ha , nakwa na ọ bụ ya mere Ndị Kraịst esoghị ná ndị agha Rom . ”
Ọ fọrọ obere ka ọ bụrụ na Ndịàmà Jehova bi n’ ebe niile n’ ụwa .
Ma , ọ bụrụ na obodo ha na obodo ọzọ esewe okwu , ha anaghị ekwe ka nke ahụ mee ka ha ghara ịhụ ụmụnna ha ndị nọ n’ obodo nke ọzọ n’ anya .
Ndị ụkọchukwu hà na- akụziri ndị chọọchị ha ka ha na- ahụ ibe ha n’ anya otú ahụ Jizọs kwuru ?
Dị ka ihe atụ , Ndịàmà Jehova esoghị lụọ agha ndị Hutu na ndị Tutsi lụrụ na Rụwanda n’ afọ 1994 .
Ndịàmà Jehova bụ́ ndị Hutu zoro ndị nke Tutsi .
Otú ahụkwa ka ndị nke Tutsi meere ndị Hutu .
Nke a kpataara ụfọdụ Ndịàmà Jehova nsogbu .
Mgbe ndị na- alụrụ ndị Hutu agha jidere Ndịàmà Jehova abụọ bụ́ ndị Hutu maka na ha zoro ụmụnna ha bụ́ ndị Tutsi , ndị agha ahụ gwara ha , sị : “ Anyị ga- egburịrị unu ebe ọ bụ na unu nyeere ndị Tutsi aka ka ha gbapụ . ”
Ha gbuziri Ndịàmà Jehova abụọ ahụ .
—
Jọn 15 : 13
Gịnị ka i chere ?
Ihe ahụ Ndịàmà Jehova mere ọ́ dabaghị n’ ihe Jizọs kwuru , nke bụ́ na ndị na- eso ụzọ ya ga- ahụ ibe ha n’ anya n’ agbanyeghị ihe ọ ga- efu ha ?
7 / 1 Ndị Chọọchị Unu Hà Na- akpa Àgwà Ọma ?
E nwere otu nwaanyị na- arụ ọrụ n’ ebe a na- elekọta ndị agadi .
Aha nwaanyị a bụ Sylvia .
O kwuru , sị : “ Mụ na ọtụtụ ụmụ akwụkwọ ndị na- eme ka hà bu chọọchị n’ isi gakọrọ akwụkwọ .
Ma , ha na- aghọ aghụghọ n’ ule .
Ha na- aṅụkwa ọgwụ ọjọọ .
Chọọchị ha na- aga anaghị eme ka ha na- akpa àgwà ọma . ”
Otu nwoke aha ya bụ Lionel kwuru , sị : “ Ndị mụ na ha na- arụ ọrụ na- agha ụgha .
Ha na- ekwu na ahụ́ adịghị ha mgbe ọ na- enweghị ihe na- eme ha maka na ha achọghị ịbịa ọrụ .
Ha na- aga chọọchị ka a sịkwa na ha na- aga .
Chọọchị ha na- aga enweghị isi . ”
N’ agbanyeghị na ọtụtụ ndị nwere okpukpe ma ọ bụ chọọchị ha na- aga , nke a anaghị eme ka ha na- akpa ezigbo àgwà .
Ọtụtụ ndị taa “ na- eme ka hà nwere nsọpụrụ Chineke ma na- agọnahụ ike ya . ”
(
2 Timoti 3 : 5
) Ndị isi chọọchị ha anaghị akpa àgwà ọma .
Ha anaghịkwa akụziri ndị chọọchị ha àgwà ọma ndị Baịbụl kwuru ka Ndị Kraịst na- akpa .
Ọ bụ ya mere ọtụtụ ndị ji eche na àgwà ha na- akpa agbasaghị Chineke .
Baịbụl gosiri na ihe ụmụ mmadụ na- eme nwere ike ịkpasu Chineke iwe ma ọ bụ mee ya obi ụtọ .
Dị ka ihe atụ , mgbe ndị Izrel oge ochie nupụụrụ Chineke isi , Baịbụl kwuru na ha ‘ kpasuru ya iwe . ’
(
Abụ Ọma 78 : 40
) Ma , Baịbụl kwukwara na ‘ a na- enwe ọṅụ dị ukwuu n’ eluigwe ’ mgbe otu onye mmehie chegharịrị .
(
Luk 15 : 7
) Ọ bụrụ na mmadụ amụta banyere àgwà ọma ndị Chineke nwere , onye ahụ ga- ahụkwu Chineke n’ anya .
Nke a ga- eme ka onye ahụ hụ ihe Chineke hụrụ n’ anya n’ anya , ma kpọọ ihe Chineke kpọrọ asị asị .
—
Emọs 5 : 15
Otu akwụkwọ akụkọ a na- ebipụta n’ Amerịka kwuru banyere Ndịàmà Jehova , sị : “ Ha na- eme ka ndị mmadụ na ndị ezinụlọ ha na- adị ná mma , ha na- emekwa ka ndị mmadụ bụrụ ezigbo ụmụ amaala na ndị na- akwụwa aka ọtọ . ”
Akwụkwọ ahụ kwukwara , sị : “ Ha anaghị akpa àgwà otú o si masị ha .
Ha kweere na mmadụ ịṅụ sịga , ịṅụbiga mmanya ókè , ịṅụ ọgwụ ọjọọ , ịgba chaa chaa , ịkwa iko nakwa nwoke na nwoke ma ọ bụ nwaanyị na nwaanyị inwe mmekọahụ ga- eme ka onye ahụ na Chineke ghara ịdị ná mma . ”
Ndị isi chọọchị hà emeela ka ndị chọọchị ha na- akpa àgwà ọma ?
Olee uru ịmụ banyere Chineke na- abara Ndịàmà Jehova ?
Sylvia , bụ́ onye a kpọrọ aha ná mmalite isiokwu a kwuru , sị : “ Ndị mmadụ na- arụrụ aka n’ ụlọ ọrụ anyị .
Ọ dịịrị m mfe iso ha na- eme ihe ndị ha na- eme ma a sị na m chọrọ .
Ma ihe nyeere m aka ime ihe ziri ezi bụ na amatara m otú obi ga- adị Jehova
ma m mee ihe ndị ahụ .
Obi dị m ụtọ ugbu a , ahụ́ eruokwala m ala . ”
Sylvia kwetara na ime ihe ndị a na- akụziri ya n’ ọmụmụ ihe Ndịàmà Jehova emeela ka àgwà ya ka mma .
Ọ bụrụ na e nweela okpukpe ma ọ bụ chọọchị mere ihe na- adịghị gị mma , o nwere ike isiri gị ike ikweta na e nwere okpukpe nke bụ́ ezigbo ya .
Ma , ka obi sie gị ike na e nwere okpukpe nke bụ́ ezigbo ya .
Mgbe Jizọs nọ n’ ụwa , o nwere ndị ọ kpọrọ ka ha bụrụ ndị na- eso ụzọ ya .
Ọ kụziiri ha ka ha na- eme ihe Chineke kwuru .
A ka nwere ezigbo ndị na- eso ụzọ Kraịst , ya bụ , ndị na- agba mbọ ka ha na- ebi ndụ otú Ndị Kraịst kwesịrị ibi .
Ma , olee ndị ha bụ ?
Estelle , bụ́ onye e kwuburu okwu ya , sịrị : “ M mechara mụwa Baịbụl mgbe Ndịàmà Jehova bịara na- akụziri m ya .
Obere oge mụ na ha malitere ịmụ Baịbụl , aghọtara m ihe e dere na
Jọn 8 : 32
.
Ebe ahụ sịrị : ‘ Unu ga- amarakwa eziokwu ahụ , eziokwu ahụ ga- emekwa ka unu nwere onwe unu . ’ ”
Ray , bụ́ onye ọzọ e kwuburu okwu ya , sịrị : “ Mgbe mụ na Ndịàmà Jehova bidoro ịmụ Baịbụl , amụtara m na ọ bụghị Chineke kpatara ahụhụ ụmụ mmadụ na- ata .
Obi tọrọ m ụtọ ịmara na n’ agbanyeghị na e nwere ezigbo ihe mere Chineke ji kwere ka ihe ọjọọ na- eme , o kwere nkwa na ya ga- akwụsị ya n’ oge na- adịghị anya . ”
O doro anya na ọ naghị adịrị mmadụ mfe ime ihe ọma mgbe ọtụtụ ndị na- anaghị eme otú ahụ .
Ma , onye chọrọ ime ihe ziri ezi
ga- emeli
ya .
E nwere ọtụtụ ndị chọrọ ka e nyere ha aka ka ha mụta ihe Baịbụl na- akụzi na ịna-eme ya eme .
Ọ bụ ya mere Ndịàmà Jehova ji akụziri ọtụtụ nde mmadụ Baịbụl n’ anaghị ha ego ọ bụla .
N’ izu ọ bụla , ọtụtụ ndị na- amụta ihe Baịbụl na- akụzi .
Nke a emeela ka ha na Chineke malite ịdị ná mma ma na- enwekwu obi ụtọ ná ndụ .
Ọ́ gaghị adị mma ka ị jụọ Ndịàmà Jehova ihe mere ha ji kwere na okpukpe ha bụ nke ezigbo ya ?
Mgbe ọzọ ị hụrụ Ndịàmà Jehova ọ́ gaghị adị mma ka ị jụọ ha ihe mere ha ji kwere na okpukpe ha bụ nke ezigbo ya ?
Chọpụta ihe ha na- akụzi na ihe ndị mmadụ ji mara ha , gị ekpebizie ma è nwere okpukpe nke bụ́ ezigbo ya .
7 / 1 Ihe Ị Ga- eme Ka Gị na Onye Ị Lụgharịrị Biri n’ Udo
Linda na di mbụ ya gbara alụkwaghịm .
Obi dị ya na Herman ụtọ na ha lụrụ .
Ma , ha abụọ kwetara na ọ bụrụ na mmadụ alụgharịa onye ọzọ , e nwere nsogbu ndị ha ga na- enwe bụ́ ndị ha na onye mbụ ha lụrụ na- enweghị .
Ọ bụrụ na ị lụgharịrị di ma ọ bụ nwunye , olee otú obi dị gị ugbu a ?
Otu nwaanyị aha ya bụ Tamara , bụ́ onye lụgharịrị di afọ atọ ya na di mbụ ya gbachara alụkwaghịm , sịrị : “ Oge mbụ mmadụ lụrụ di ma ọ bụ nwunye , ọ ga na- eche na ya na onye ahụ ga- ebi ebighị ebi .
Ma ọ bụrụ na ọ lụgharịa onye ọzọ , ọ gakwaghị na- eche otú ahụ n’ ihi na ihe ga na- agbata ya n’ obi mgbe niile bụ na ya na onye nke mbụ ebighị ebighị ebi . ”
N’ agbanyeghị nke ahụ , ọtụtụ ndị lụgharịrị di ma ọ bụ nwunye na- enwe obi ụtọ kemgbe ha lụrụ .
Ha na di ha ma ọ bụ nwunye ha na- ebi n’ udo .
Gị na onye nke gị nwekwara ike ibi n’ udo .
Olee ihe ndị nwere ike inyere unu aka ?
Ka anyị leba anya ná nsogbu atọ ndị lụgharịrị
di ma ọ bụ nwunye na- enwekarị na otú ihe Baịbụl kwuru nwere ike isi nyere ha aka imeri ha .
NSOGBU NKE MBỤ :
Ọ NA- ESIRI GỊ IKE IWEPỤ OBI N’ ONYE MBỤ Ị LỤRỤ .
Otu nwaanyị aha ya bụ Ellen , bụ́ onye bi na Saụt Afrịka , sịrị : “ Obi m anaghị ekwe apụ apụ n’ otú mụ na di mbụ m si bie , nke ka nke , mgbe mụ na di m nke ugbu a gara ebe ụfọdụ mụ na di mbụ m garala ezumike .
Mgbe ụfọdụ , m na- abịazi jiri di m tụnyewere di m mbụ . ”
Ma , ọ bụrụ na di gị ma ọ bụ nwunye gị alụbuola di ma ọ bụ nwunye , o nwere ike ịna-ewe gị iwe ma ọ bụrụ na ọ na- ekwukarị okwu banyere onye ọ lụburu .
Gị na di gị ma ọ bụ nwunye gị kwesịrị ịna-eme ihe ndị ga- eme ka unu dịkwuo ná mma
IHE GA- ENYERE UNU AKA :
I kwesịghị ịtụwa anya na di gị ma ọ bụ nwunye gị ga- echefucha onye mbụ ọ lụrụ , nke ka nke , ma ọ bụrụ na ha biri ọtụtụ afọ .
Gịnwakwa ekwesịghị ịtụwa anya na ị ga- echefucha onye mbụ ị lụrụ .
Ụfọdụ kwudịrị na o nweela mgbe ha chọrọ ịkpọ di ha ma ọ bụ nwunye ha aha , ha akpọọ ya aha onye ha lụburu .
Olee ihe ị ga- eme ma i nwee ụdị nsogbu a ma ọ bụ nke yiri ya ?
Baịbụl sịrị : “ Ka ihe banyere onye ọzọ na- emetụ unu n’ obi . ”
—
1 Pita 3 : 8
Ekwela ka ekworo mee ka ị gwa di gị ma ọ bụ nwunye gị ka ọ ghara ikwute okwu onye ọ lụburu .
Ọ bụrụ na ọ chọrọ ikwu banyere otú ya na onye ọ lụburu si bie , meda obi gee ya ntị .
Ọ dịghị mma ya kwutụhaala obere ihe , gị asị na o ji gị atụnyere onye ahụ .
Otu nwoke aha ya bụ Ian , bụ́ onye lụgharịrị nwaanyị afọ iri gara aga , sịrị : “ Nwunye m aha ya bụ Kaitlyn anaghị ewere ya na m mere ihe ọjọọ ma m kwute okwu nwunye mbụ m .
Kama , ọ na- ewere ya na ọ bụ otú yanwa ga- esi aghọtakwu onye m bụ . ”
I nwedịrị ike ịchọpụta na nke a ga- eme ka gị na ya dịkwuo ná mma .
Obi gị kwesịrị ịdị n’ àgwà ọma onye gị na ya bi
ugbu a
nwere .
N’ eziokwu , di ma ọ bụ nwunye mbụ gị nwere ike inwe àgwà ụfọdụ onye nke ugbu a na- enweghị .
Ma e nwekwara ike inwe ebe onye nke ugbu a ka ya mma .
Ọ bụ ya mere o ji dị mma ka ị gbalịa mee ka gị na di gị ma ọ bụ nwunye gị na- adịkwu ná mma , ọ bụghị ‘ iji ya na- atụnyere onye ọzọ . ’
Kama nke ahụ , na- echeta ihe ndị mere i ji hụ ya n’ anya ma na- agbalị ka ihe ndị ahụ na- eme gị obi ụtọ .
(
Ndị Galeshia 6 : 4
) Otu nwoke aha ya bụ Edmond , bụ́ onye lụrụla nwaanyị ugboro abụọ , sịrị : “ Onye nwere enyi abụọ ga- achọpụta na àgwà enyi ya abụọ ahụ abụghị otu .
Otú ahụ ka ọ dịkwa di na nwunye .
Àgwà onye gị na ya bi ugbu a ga- adịtụ iche n’ àgwà onye nke mbụ . ”
Olee otú ị ga- esi mee ka ihe ọma ndị ị na- echeta mere mgbe gị na onye ị lụburu bi ghara ịkpatara gị na di gị ma ọ bụ nwunye gị nsogbu ?
Otu nwoke aha ya bụ Jared sịrị : “ O nwere mgbe m gwara nwunye m na m nwere ike iji otú mụ na nwunye mbụ m si bie tụnyere ọmarịcha akwụkwọ mụ na nwunye m ahụ dere .
Na ọ na- abụ m nọtụ , mụ ewere akwụkwọ ahụ gụọ ma cheta ihe ọma ndị mere mgbe ahụ .
Ma ihe e dere n’ akwụkwọ ahụ aghọọla ihe mgbe ochie . ”
Jared sịkwara na ‘ ya na nwunye ya na- edezi akwụkwọ ọhụrụ ugbu a , na ọ bụ ihe ndị ha na- ede n’ akwụkwọ a na- emezi ya obi ụtọ . ’
MEGODỊ IHE A :
Jụọ di gị ma ọ bụ nwunye gị ma ọ̀ na- ewute ya ma i kwute okwu onye ị lụburu .
Chọpụta oge ọ ga- akacha mma ka ị ghara ikwute okwu di ma ọ bụ nwunye mbụ gị ahụ .
NSOGBU NKE ABỤỌ :
Ọ NA- ESIRI GỊ NA NDỊ ENYI I NWEBURU IKE ỊKPA .
Otu nwoke aha ya bụ Javier , bụ́ onye lụgharịrị nwaanyị afọ isii ya na nwunye mbụ ya gbachara alụkwaghịm , sịrị : “ Obere oge mụ na nwunye m lụchara , nwunye m kwuru na ndị enyi m na- atụchakarị ya . ”
Otu nwoke aha ya bụ Leo nwekwara nsogbu nke ya .
Ọ sịrị , “ Ụfọdụ ndị na- anọ n’ ihu m gwa nwunye m na ha hụrụ di mbụ ya n’ anya , na ọ na- ewutekwa ha na ya na ya ebizighị . ”
IHE I NWERE IKE IME :
Ọ dị mma ka ị chọpụta ihe mere ndị enyi gị ma ọ bụ ndị enyi nwunye gị ma ọ bụ di gị ji ekwu ihe ha na- ekwu .
Ian ahụ e kwuburu okwu ya sịrị : “ Echere m na mgbe ụfọdụ , ọ naghị adịrị ndị enyi onye lụgharịrị di ma ọ bụ nwunye mfe iso enyi ha ahụ na- akpakọrịta n’ ihi na ha amatabeghị onye ahụ ọ lụrụ . ”
N’ ihi ya , gbalịa ka ị “ na- adị nwayọọ n’ ụzọ zuru ezu n’ ebe mmadụ niile nọ . ”
(
Taịtọs 3 : 2
) Na- enwere ndị enyi gị na ndị ezinụlọ gị ndidi .
Unu nwekwara ike imete ndị enyi ọhụrụ ugbu a .
Javier ahụ e kwuburu okwu ya sịrị na ka oge na- aga , ihe bịaziri na- adabara ndị enyi ya ahụ na nwunye ya .
Javier sịkwara : “ Mụ na nwunye m metekwara ndị enyi ọhụrụ , nke ahụ nyeere anyị aka . ”
Chọpụta otú obi na- adị onye ị lụrụ ma gị na ndị enyi gị ochie nọrọ .
Dị ka ihe atụ , ọ bụrụ na gị na ndị enyi gị ekwute okwu di gị ma ọ bụ nwunye mbụ gị , jiri akọ
mee ka ihe unu na- ekwu bụrụ ihe di gị ma ọ bụ nwunye gị ga- etinye ọnụ na ya , ka ọ ghara iche na ọ bịara nke ya iche .
Otu Ilu e dere na Baịbụl kwuru , sị : “ E nwere onye na- ekwu okwu n’ echeghị echiche dị ka ebe e ji mma agha maa mmadụ , ma ire ndị maara ihe na- agwọ ọrịa . ”
—
Ilu 12 : 18
Chọpụta nnọkọ ma ọ bụ ememme ụfọdụ na- agaghị adị di gị ma ọ bụ nwunye gị mma .
Tupu oge nnọkọ ahụ ma ọ bụ ememme ahụ eruo , kwurịtanụ ihe unu ga- agwa ndị enyi unu ma ha kwuo gbasara onye mbụ ị lụrụ .
NSOGBU NKE ATỌ :
Ọ NA- ESIRI GỊ IKE ỊTỤKWASỊ DI GỊ MA Ọ BỤ NWUNYE GỊ OBI N’ IHI NA ONYE MBỤ Ị LỤRỤ KWARA IKO .
Otu nwoke aha ya bụ Andrew , bụ́ onye nwunye mbụ ya hapụrụ , sịrị : “ Ụjọ na- atụbu m na onye ọzọ m ga- alụ nwere ike ime m ihe onye nke mbụ mere . ”
O mechara lụọ Riley bụ́ onye ya na ya bi ugbu a .
Riley alụbuola di .
Andrew sịrị : “ Ihe na- echukarị m ụra bụ ma m̀ ga- abụli ezigbo di ka di mbụ Riley .
O nwedịrị mgbe m nọ na- eche na ọ ga- ahapụ m gaa lụọ onye ọzọ maka na o nwere ike iche na mụ amaghị otú e si alụ nwaanyị . ”
Na- akọrọ di gị ma ọ bụ nwunye gị ihe na- enye gị nsogbu n’ obi .
Baịbụl kwuru , sị : “ Atụmatụ na- aghasasị ma ọ bụrụ na a gbaghị izu . ”
(
Ilu 15 : 22
) Andrew na Riley mechara tụkwasị ibe ha obi n’ ihi na ha malitere ịgbarịta izu , ya bụ , onye nke ọ bụla n’ ime ha malitere ịkọrọ ibe ya ihe dị ya n’ obi .
Andrew kwuru , sị : “ M gwara Riley na agaghị m agba ya alụkwaghịm ma anyị nwee nsogbu , Riley gwakwara m otu ihe ahụ .
M ji nwayọọ nwayọọ tụkwasịzie ya obi m niile . ”
Ọ bụrụ na onye di gị ma ọ bụ nwunye gị lụburu kwara iko , mee ihe niile i nwere ike ime ka ọ tụkwasị gị obi .
Dị ka ihe atụ , Michel na Sabine bụ di na nwunye ugbu a .
Tupu ha alụọ , Michel lụburu nwunye , ya na ya agbaa alụkwaghịm .
Sabine lụbukwara di , ya na di ya agbaakwa alụkwaghịm .
Michel na Sabine kwekọrịtara na mgbe ọ bụla onye nke ọ bụla n’ ime ha hụrụ onye ọ lụburu ma ọ bụkwanụ ya na ya ekwurịta okwu , na ha ga- agwa ibe ha .
Sabine sịrị : “ Ihe a anyị kwuru na anyị ga na- eme mere ka anyị ghara ịna-enyo ibe anyị enyo , meekwa ka ahụ́ ruo anyị ala .
—
Ndị Efesọs 4 : 25
Kwụsịlata otú gị na nwaanyị na- abụghị nwunye gị ma ọ bụ nwoke na- abụghị di gị si ekwurịta okwu ihu na ihu ma ọ bụ na fon ma ọ bụkwanụ na kọmputa .
Ọtụtụ ndị lụgharịrị nwunye ma ọ bụ di na onye ha lụgharịrị bi n’ udo ugbu a .
Gị na onye nke gị nwekwara ike ibi n’ udo .
A sị ka e kwuwe , ị matakwuola ihe ugbu a karịa mgbe ahụ gị na onye nke mbụ bi .
Andrew ahụ e kwuburu okwu ya sịrị : “ Kemgbe afọ iri na atọ mụ na Riley lụrụ , ahụ́ eruola m ala .
Mụ na ya dị n’ ezigbo mma .
Anyị achọkwanụghị ihe ga- eme ka anyị kewaa . ”
7 / 1 Ọ ‘ Na- enye Anyị Nri n’ Ụba ’
Jehova ọ̀ na- eche banyere anyị n’ eziokwu , ka ọ̀ bụ na ọ chọghị ịma banyere ahụhụ ụmụ mmadụ na- ata ?
Otú Baịbụl si zaa ajụjụ a na- eme ka obi tọọ anyị ụtọ .
Chineke na- eche banyere ụmụ mmadụ .
Ọ chọkwara ka anyị na- enwe obi ụtọ ná ndụ .
Kwa ụbọchị , Chineke na- emere mmadụ niile ọtụtụ ihe ọma , ma ndị na- achọdịghị ife ya .
Ka anyị leba anya n’ ihe Pọl onyeozi kwuru .
—
Gụọ
Ọrụ Ndịozi 14 : 16 , 17
Mgbe Pọl na- agwa ndị Listra okwu , bụ́ ndị na- anaghị efe Chineke , ọ sịrị ha : “ N’ ọgbọ ndị gara aga , [ Chineke ] kwere ka ndị mba ọzọ niile nọgide na- eje ije n’ ụzọ ha , ọ bụ ezie na ọ hapụghị onwe ya n’ enweghị ihe àmà , ebe o mere ihe ọma , na- enye unu mmiri ozuzo site n’ eluigwe , na oge mkpụrụ ji amị , na- enyekwa unu nri n’ ụba , na- emekwa ka unu nwee obi ụtọ . ”
Olee ihe ndị Listra ghọtara Pọl na- ekwu ?
Ndị Listra ma na ihe a Pọl kwuru bụ eziokwu .
Ha bụ ndị ọrụ ubi , ala ha na- emekwa nri nke ọma n’ ihi na mmiri na- ede ala ha .
Ma , Pọl chetaara ha na ọ bụ Chineke na- eme ka mmiri na- ezo , na- emekwa ka mkpụrụ na- amị .
Ihe Pọl na- ekwu bụ na mgbe ọ bụla ha wetara ihe ha kụrụ n’ ubi ma rie ezigbo nri , ọ bụ Chineke nyere ha ya .
lhe Pọl gwara ndị Listra na- akụziri anyị ọtụtụ ihe banyere Jehova Chineke .
Jehova kere anyị ka anyị jiri aka anyị na- ekpebi ihe anyị ga- eme
Buru n’ obi na Jehova kwere ka ndị Jentaịl “ na- eje ije n’ ụzọ ha . ”
Otu akwụkwọ nke na- enyere ndị na- asụgharị Baịbụl aka kwuru na ihe ihe a Pọl kwuru , ya bụ , ‘ ka ha na- eje ije n’ ụzọ ha ’ pụtara bụ “ ka ha na- eme otú masịrị ha ” ma ọ bụ “ ka ha na- eme ihe ọ bụla ha chere dị ha mma . ”
Jehova enweghị onye ọ na- amanye ka o fee ya .
O kere anyị ka anyị jiri aka anyị na- ahọrọ ihe anyị ga- eme , ya bụ , ka anyị họrọ ụdị ndụ anyị ga- ebi .
—
Diuterọnọmi 30 : 19
Jehova chọrọ ka anyị mata onye ọ bụ
Pọl kwuru na Jehova ahapụghị “ onwe ya n’ enweghị ihe àmà . ”
Akwụkwọ ahụ na- enyere ndị na- asụgharị Baịbụl aka kwuru na otú ọzọ e nwere ike isi sụgharịa ihe a Pọl kwuru bụ “ o meela ka ndị mmadụ ghọtazie ụdị Chineke ọ bụ . ”
Ihe ndị Chineke kere na- eme ka anyị mata “ àgwà ya ndị a na- apụghị ịhụ anya , ” ya bụ , obiọma ya , amamihe ya , ike ya na ịhụnanya ya .
(
Ndị Rom 1 : 20
) Jehova emeela ka anyị mata ọtụtụ ihe banyere onwe ya na Baịbụl .
(
2 Timoti 3 : 16 , 17
) Nke a ó gosighị na Chineke chọrọ ka anyị mata onye ọ bụ ?
Kwa ụbọchị , Chineke na- emere mmadụ niile ọtụtụ ihe ọma , ma ndị na- achọdịghị ife ya
Jehova chọrọ ka anyị na- enwe obi ụtọ .
Pọl kwuru na Chineke ‘ na- enye anyị nri n’ ụba , na- emekwa ka anyị nwee obi ụtọ . ’
Onye ajọ omume nke na- ekwedịghị na Jehova dị nwedịrị ike iriju nri afọ ma nwetatụ obi ụtọ ná ndụ .
Ma , Chineke chọrọ ka anyị na- enwe ezigbo obi ụtọ mgbe niile .
Ọ bụrụ na anyị chọrọ ịna-enwe ụdị obi ụtọ a , anyị kwesịrị ịmụta eziokwu banyere Chineke ma na- emekwa ihe anyị mụtara .
—
Abụ Ọma 144 : 15 ;
Matiu 5 : 3
Jehova na- emere anyị ihe ọma kwa ụbọchị .
Ọ́ gaghị adị mma ka ị mụtakwuo otú i nwere ike isi na- ekele Chineke bụ́ ‘ onye na- enye anyị nri n’ ụba , na- emekwa ka anyị nwee obi ụtọ ’ ?
7 / 1 The Bible Changes Lives
NDỤ M BIRI NA MBỤ :
Kemgbe m bụ nwata , ikiri oké ọhịa , okooko osisi , mmiri , na ihe ndị ọzọ na- amasịkarị m .
Ezinụlọ anyị na- agakarị ekiri oké ọhia na ọdọ mmiri ndị mara mma e nwere n’ obodo anyị bụ́ Jivaskila .
Obodo a dị n’ ebe etiti mba Finland .
Ejighị m ụmụ anụmanụ egwuri egwu .
Mgbe m bụ nwata , m na- achọ ịmakụ nkịta na nwamba ọ bụla m hụrụ .
Mgbe m na- eto , otú ndị mmadụ si emesi ụmụ anụmanụ ike na- ewute m .
M mechara sonyere òtù na- egbochi ndị mmadụ imesi ụmụ anụmanụ ike na igbuchapụ ha .
Ndị òtù anyị na- aga ebe dị iche iche agwa ọhaneze na otú ndị mmadụ si emesi ụmụ anụmanụ ike adịghị mma .
Anyị na- ekesakwa akwụkwọ ndị anyị ji agwa ọhaneze ka ha kwụsị ịrụsa ụmụ anụmanụ arụrụala .
Anyị na- emekwa ngagharị iwe , na- ekwu ka e mechie ebe ndị a na- ere ihe ndị e ji ajị anụ mee nakwa ebe ndị a na- abọkasị ụmụ anụmanụ jiri ha na- akụzi ihe .
Anyị bidodịrị òtù ọhụrụ nke na- ahụ maka ichebe ụmụ anụmanụ .
Anyị na ndị gọọmenti na- esekarị okwu maka na anyị na- ada iwu ha mgbe ụfọdụ ka anyị wee hụ na ndị mmadụ mere ihe anyị chọrọ .
Ndị uwe ojii nwụchiri m ọtụtụ ugboro ma kpụpụ m n’ ụlọikpe .
Ihe na- enye m nsogbu n’ obi abụghị naanị ihe gbasara ụmụ anụmanụ , nsogbu ndị e nwere n’ ụwa na- ewutekwa m .
M mechara rụọrọ òtù dị iche iche ọrụ , dị ka òtù na- ahụ maka ịgbatara ndị a na- emegbu emegbu ọsọ enyemaka na òtù na- agba mbọ ka a kwụsị imetọ ụwa .
Eji m ike m niile rụọrọ ha ọrụ .
M na- ekwuchite ọnụ ndị ogbenye , ndị agụụ na- agụgbu na ndị ọ na- enweghị ka ọ hà ha .
Ma , ọ bịaziri doo m anya na agaghị m emeli ka ụwa dị mma .
Ọ bụ eziokwu na òtù ndị ahụ mere ka e gbooro ndị mmadụ mkpa ha ụfọdụ , ma nsogbu ndị mmadụ nwere nọ na- aka njọ .
O yiri ka ihe ọjọọ ọ̀ baala ndị mmadụ n’ ụmị nke na o nwezighị onye chọrọ ịma ihe na- emenụ .
Ihe niile a gwụrụ m ike .
OTÚ BAỊBỤL SI GBANWEE NDỤ M :
Ebe ọ bụ na m gaghị emeli ka ihe dị mma , m malitere iche echiche banyere Chineke nakwa Baịbụl .
Mụ na Ndịàmà Jehova amụbuola Baịbụl .
Ọ bụ eziokwu na m ma na Ndịàmà Jehova dị obiọma ma hụ m n’ anya , achọbeghị m ịgbanwe otú m si ebi ndụ n’ oge ahụ .
Ma ugbu a , ihe agbanweela .
M wepụtara Baịbụl m gụwa .
Mgbe m na- agụ ya , o mere ka obi ruo m ala .
M gụtara ebe ndị kwuru na anyị ekwesịghị ịrụsa ụmụ anụmanụ arụrụala .
Dị ka ihe atụ ,
Ilu 12 : 10
kwuru na “ ezi mmadụ na- elekọta anụ ụlọ ya . ”
(
Baịbụlụ Nsọ nke International Bible Society
) M ghọtakwara na ọ bụghị Chineke kpatara nsogbu ndị juru n’ ụwa .
Kama , ihe kpatara ha bụ na ọtụtụ ndị anaghị eme ihe Chineke kwuru .
Obi tọrọ m ụtọ mgbe m mụtara na Jehova hụrụ ụmụ mmadụ n’ anya nakwa na ọ na- enwere anyị ndidi .
—
Abụ Ọma 103 : 8-14
Ọ bụ n’ oge ahụ ka m zipụrụ otu mpempe akwụkwọ m ji kwuo ka e zitere m akwụkwọ aha ya bụ
Gịnị n’ Ezie Ka Bible Na- akụzi ?
Mgbe obere oge gafere , otu di na nwunye bụ́ Ndịàmà Jehova bịara n’ ụlọ m gwa m na ha chọrọ ka mụ na ha mụwa Baịbụl , mụ ekweta .
M bidokwara ịga ọmụmụ ihe Ndịàmà Jehova .
Nke ahụ mere ka ihe m na- amụta ruo m n’ obi .
Baịbụl mere ka m gbanwee ọtụtụ ihe ná ndụ m .
M kwụsịrị ịṅụ sịga na ịṅụ oké mmanya .
M kwụsịkwara ikwu okwu ọjọọ ma dịwazie mma n’ anya .
M malitere irubere ndị ọchịchị isi .
(
Ndị Rom 13 : 1
) M kwụsịkwara ndụ ọjọọ m na- ebi .
Ihe kacha siere m ike bụ ịpụta n’ òtù ndị ahụ m nọ ma kwụsị ịrụrụ ha ọrụ .
O were m ogologo oge tupu mụ ahapụchaa ha .
M cheburu na ọ bụrụ na mụ ahapụ ha , na ha ga- eche na m na- agba ha mgba okpuru .
Ma , m bịara ghọta na ọ bụ naanị Alaeze Chineke ga- eme ka ihe dị mma .
Ekpebiri m na m ga- eji ike m niile na- ekwusa ozi ọma Alaeze Chineke ma nyere ndị ọzọ aka ka ha mụta banyere ya .
—
Matiu 6 : 33
URU NDỊ M RITERELA :
N’ oge mbụ , m na- ewere ụfọdụ ndị ka ndị ezigbo mmadụ , werekwa ndị ọzọ ka ndị ọjọọ .
Anaghịkwa m achọ iji anya ahụ ndị ọ bụla m weere ka ndị ọjọọ .
Ma , Baịbụl nyeere m aka ịkwụsị ịkpọ ndị ọzọ asị .
M na- agbalịzi ịhụ mmadụ niile n’ anya otú a chọrọ ka Ndị Kraịst na- eme .
(
Matiu 5 : 44
) Otu n’ ime ụzọ ndị m si egosi na m hụrụ ndị ọzọ n’ anya bụ ikwusa ozi ọma Alaeze Chineke .
Obi na- atọ m ụtọ na ozi ọma a na- eme ka ndị mmadụ na ibe ha dịrị ná mma , na- emekwa ka ha na- enwe obi ụtọ ma nwee olileanya na ihe ga- adị mma n’ ọdịnihu .
Ime uche Jehova emeela ka obi na- eru m ala .
Obi siri m ike na Onye kere ihe niile agaghị ekwe ka a na- emegbu ma ụmụ anụmanụ ma ụmụ mmadụ ruo mgbe ebighị ebi .
Ọ gaghịkwa ekwe ka ndị mmadụ bibie ụwa a mara mma .
Kama nke ahụ , n’ oge na- adịghị anya , Alaeze ya ga- emezi ihe niile ụmụ mmadụ mebirila n’ ụwa .
(
Aịzaya 11 : 1-9
) Ihe ndị a m mụtara na Baịbụl na- eme m obi ụtọ , ọ na- atọkwa m ụtọ ịkọrọ ya ndị ọzọ .
O doola m anya na agaghị m agbanweli ụwa a .
7 / 1 Ahụhụ Anyị Na- ata Ọ̀ Na- emetụ Chineke n’ Obi ?
GỊNỊ MERE O JI KWE KA IHE A MEE ?
Mary :
Aha m bụ Mary .
Obi dị m ụtọ ịhụ gị .
Sarah :
Aha mụnwa bụ Sarah .
Nnọọ .
M na- eke ndị niile m hụrụ taa traktị a isiokwu ya bụ
Ị̀ Chọrọ Ịma nke Bụ́ Eziokwu ?
Lee nke gị .
Traktị a ọ̀ na- ekwu banyere Chineke ?
Ee .
Ị ga- ahụ na e nwere ajụjụ isii e dere n’ ihu ya .
Olee ajụjụ nke —
Biko , cheregodị .
Ihe a ị chọrọ ịgwa m bụ igbu oge .
Gịnị mere i ji kwuo otú ahụ ?
Ịgwa gị eziokwu , ekwechaghị m na Chineke dị .
Obi dị m ụtọ na ị gwara m eziokwu .
Ma , ka m jụgodị gị , Ị̀ na- ekwu na kemgbe a mụrụ gị na i kwechaghị na Chineke dị ?
Ọ bụghị ihe m na- ekwu .
M na- agabu chọọchị .
Ma , o teela m kwụsịrị ịga .
Sarah , abịaghị m ebe a ka m mee ka i kweta ihe mụnwa kweere .
Ma , m ga- achọ ịghọtakwu ihe ị na- ekwu .
Ò nwere ihe mere iji chewezie na Chineke adịghị ?
Ee , o nwere .
Ọ̀ bụ gịnị ?
Mama m nwere ihe mberede ụgbọala afọ iri na asaa gara aga .
Eziokwu ?
Ndo oo !
Ò merụrụ ahụ́ ?
Ee , ọ naghị agalikwa ije kemgbe ahụ .
Ihe a ị kọọrọ m ewutela m .
Ama m na obi gbawara gị mgbe ihe a mere .
À na- ajụkwa ajụ ?
Ajụjụ m nọ na- ajụ n’ obi m bụ na ọ bụrụ na Chineke dị adị , gịnị mere o ji kwe ka ihe a mee ?
Gịnị mere Chineke ji kwe ka anyị na- ata ụdị ahụhụ a ?
MMADỤ ỊJỤ CHINEKE IHE MERE IHE ỌJỌỌ JI NA- EME Ọ̀ DỊ NJỌ ?
Otú ahụ obi dị gị bụ otú ọ na- adị onye ọ bụla ụdị ihe ahụ mere .
Ajụjụ ndị ahụ ị jụrụ n’ obi gị adịghịkwa njọ .
Onye na- ata ahụhụ ga na- ajụ ihe mere ya ji ata ahụhụ .
Na Baịbụl , e nwedịrị ndị fere Chineke , ma ndị nwoke ma ndị nwaanyị , jụrụ ụdị ajụjụ ndị ahụ .
Ee .
Biko , ka m gosinụ gị otu onye n’ ime ha na Baịbụl .
Ngwanụ .
Legodị ihe onye amụma Chineke bụ́ Habakọk jụrụ Chineke n’ akwụkwọ
Habakọk 1 : 2 , 3
.
Ebe ahụ sịrị : “ Jehova , ruo ole mgbe ka m ga na- eti mkpu enyemaka , ma ị dịghị anụ ya ?
Ruo ole mgbe ka m ga na- akpọku gị ka i nyere m aka napụta m n’ ihe ike , ma ị dịghị azọpụta m ?
Gịnị mere i ji mee ka m na- ahụ ihe ọjọọ ? ”
Ajụjụ ndị a hà yiri ndị nke ahụ ị na- ajụ ?
Ee , ha yiri .
Chineke abaraghị Habakọk mba maka na ọ jụrụ ya ajụjụ ndị a ma ọ bụkwanụ gwa Habakọk na okwukwe ya esikwaghị ike .
Ihe a i kwuru atọgbuola m .
AHỤHỤ NDỊ MMADỤ NA- ATA NA- EWUTE JEHOVA
Baịbụl kwuru na Chineke na- ahụ ahụhụ niile anyị na- ata , nakwa na ọ na- ewute ya .
Gịnị ka ị na- ekwu ?
Ka m gosigodị gị ihe mere m ji kwuo otú ahụ .
Legodị ihe e kwuru
n’ Ọpụpụ 3 : 7
.
Biko , gụọ ya .
Ọ dị mma .
Ọ sịrị : “ Jehova kwukwara , sị : ‘ N’ ezie , ahụwo m ahụ́ a na- emekpa ndị m bụ́ ndị nọ n’ Ijipt , anụwokwa m mkpu ákwá ha na- eti n’ ihi ndị na- amanye ha ịrụ ọrụ ; n’ ihi na m maara nnọọ ihe mgbu ha na- enwe . ’ ”
I meela .
Ị̀ hụrụ na ebe a ị gụrụ gosiri na Chineke na- ahụ ahụhụ ndị na- efe ya na- ata ?
Ee , ọọ ihe o kwuru .
Ma , ebe a ekwughị na ọ na- ahụtụ ahụhụ anyị na- ata .
Legodị ihe e kwuru ná ngwụcha amaokwu ahụ .
Chineke sịrị :
“ M maara nnọọ
ihe mgbu ha na- enwe . ”
Ihe a Chineke kwuru ọ̀ na- egosi na Chineke achọghị ịma gbasara anyị na ahụhụ anyị na- ata ?
Mba .
Ma , otu ihe dị mkpa bụ na ọ bụghị naanị na Chineke na- ahụ ahụhụ anyị na- ata , kama ọ na- ewutekwa ya .
Èee ?
Ka anyị gụọ otu ebe ọzọ na Baịbụl ka ị hụ ihe mere m ji kwuo otú ahụ .
Ebe anyị ga- agụ bụ
Aịzaya 63 : 9
.
Ebe ahụ kwuru otú obi dị Chineke mgbe ndị ya na- ata ahụhụ .
Mmalite ya sịrị : “ N’ oge niile ha nọ na- ata ahụhụ ,
ọ nọ na- ewute ya . ”
Ọ̀ bụ na ebe a egosighị na ahụhụ ndị na- efe Chineke na- ata na- emetụ Chineke n’ obi ?
Ọọ ihe ọ na- egosi .
Sarah , ihe i kwuru dị mma .
Chineke hụrụ anyị n’ anya , ahụhụ anyị na- ata na- ewutekwa ya .
Mgbe ihe na- enye anyị nsogbu n’ obi , ọ na- enyekwa yanwa nsogbu n’ obi .
GỊNỊ MERE O JI GBA NKỊTỊ KEMGBE ?
Tupu mụ alawa , o nwere ihe ọzọ m chọrọ ịgwa gị .
Ngwanụ , kwuwe .
Legodị ihe Baịbụl kwuru banyere ike Chineke nwere .
Ihe m na- ekwu dị na
Jeremaya 10 : 12
Nsogbu adịghị .
Ọ sịrị : “ Ọ bụ ya bụ Onye ji ike ya kee ụwa , Onye jikwa amamihe ya mee ka elu ala guzosie ike , Onye jikwa nghọta ya setịa eluigwe . ”
I meela .
Ka anyị chebagodịrị amaokwu a echiche .
Ọ bụ maka na Chineke nwere ike dị ukwuu mere o ji nwee ike ike eluigwe na ụwa na ihe niile dị n’ ime ha , ọ́ bụghị ya ?
Ọọ ya .
Ọ bụrụ na Chineke nwere ike o ji kee ihe ndị anyị na- ahụ , ọ̀ bụ na anyị ekwesịghị ịtụ anya na o nwekwara ike ọ ga- eji kwụsị ahụhụ ụmụ mmadụ na- ata ?
Anyị kwesịrị .
Chegodị echiche banyere mama gị ahụ ị kọọrọ m akụkọ ya .
Gịnị mere o ji na- ewute gị na ọ na- ata ahụhụ ?
Ọ bụ maka na m hụrụ ya n’ anya .
Ọọ mama m .
Ọ bụrụ na ị ga- akwụsịli ahụhụ ahụ ọ na- ata , ị́ gaghị akwụsị ya ?
M ga- akwụsị ya .
Ị̀ ghọtara ihe ihe a i kwuru pụtara ?
Baịbụl kwuru na Chineke na- ahụ ahụhụ anyị na- ata , na ọ na- emetụ ya n’ obi , nakwa na o nwere ikike dị ukwuu .
Ebe ọ dị otú ahụ , í cheghị na e nwere ezigbo ihe mere Chineke ji gba nkịtị ma hapụ anyị ka anyị na- ata ahụhụ ?
Ihe a i kwuru bụ eziokwu , ma echebatụbereghị m ya echiche .
Nke a na- egosi na e nwere ezigbo ihe mere Chineke na- akwụsịbeghị ahụhụ anyị na- ata .
I kwuru eziokwu .
Ọ dị ka fon gị ọ̀ na- akụ .
Gaa zaa ya .
M ga- abịa ụbọchị ọzọ ka anyị kwurịtakwuo gbasara ya .
I meela .
M ga- achọ ka ị bịaghachi .
7 / 1 Ajụjụ Ndị Baịbụl Zara
Mmadụ ò nwere ike ịdị ndụ ebighị ebi ?
Olee ihe ga- eme ka anyị ghara ịnwụkwa anwụ ?
Nwoke mbụ Chineke kere bụ́ Adam dịrị ndụ ọtụtụ narị afọ .
O mechakwara kaa nká ma nwụọ .
Kemgbe ahụ , ndị mmadụ emeela ọtụtụ ihe ka ha ghara ịka nká .
Ma , o nwebeghị mmadụ ọ bụla gbanahụrụla ọnwụ .
Gịnị kpatara ya ?
Ihe mere Adam ji kaa nká ma nwụọ bụ na o nupụụrụ Chineke isi .
Ihe mere anyịnwa ji aka nká bụ na anyị ketara mmehie n’ aka Adam .
Ọ bụ mmehie ahụ mere anyị ji anwụ anwụ .
—
Jenesis 5 : 5 ;
Ndị Rom 5 : 12
Ọ bụrụ na anyị ga- adị ndụ ebighị ebi , a ga- enwerịrị onye ga- akwụ ụgwọ a ga- eji gbapụta anyị .
(
Job 33 : 24 , 25
) Ụgwọ ahụ a ga- akwụ ga- eme ka anyị nwere onwe anyị n’ aka ọnwụ .
(
Ọpụpụ 21 : 29 , 30
) Jizọs kwụrụ ụgwọ ahụ .
Otú o si kwụọ ya bụ na ọ nwụrụ maka anyị .
—
Jọn 3 : 16
Olee otú anyị nwere ike isi nweta ndụ ebighị ebi ?
E nwere ndị Chineke na- agaghị ekwe ka ha dịrị ndụ mgbe ọ ga- eme ka ndị mmadụ ghara ịna-arịa ọrịa ma na- aka nká .
N’ eziokwu , ndị niile nupụụrụ Chineke isi otú ahụ Adam mere agaghị adị ndụ ebighị ebi .
Ọ bụ naanị ndị Chineke gbaghaara mmehie ha ga- enweta ndụ ebighị ebi .
—
Aịzaya 33 : 24 ;
35 : 3-6
Ọ bụrụ na anyị chọrọ ka Chineke gbaghara anyị mmehie anyị , o nwere ihe dị mkpa anyị ga- eme .
Anyị ga- amụ Baịbụl ka anyị nwee ike ịmata onye Chineke bụ .
Baịbụl na- akụziri anyị otú anyị ga- esi na- ebi ezigbo ndụ nakwa ihe ndị anyị ga- eme ka Chineke hụ anyị n’ anya ma nye anyị ndụ ebighị .
—
Jọn 17 : 3 ;
Ọrụ Ndịozi 3 : 19
Ụlọ Nche Ọgọst 1 , 2013
Mmadụ Ikiri Ndị Gba Ọtọ Ò Nwere Ihe O Mere ?
Isiokwu Ndị Dị n’ Akwụkwọ A
N’ ebe niile n’ ụwa , e nwere ọtụtụ akwụkwọ , vidio , na foto ndị na- egosi ndị gba ọtọ .
*
E nwekwara egwú ndị na- ekwu gbasara ndị gba ọtọ .
A na- ekiri ndị gba ọtọ na kọmputa , n’ ekwentị , televishọn , nakwa n’ ebe ndị mmadụ na- edebe foto ha n’ Ịntanet .
A na- egosikwa ndị gba ọtọ mgbe a na- akpọsa ngwá ahịa na mgbe a na- egosi ejiji ndị na- ewu ewu .
Ọtụtụ ndị taa na- ekirizi ndị gba ọtọ .
Ndị na- ekiri ndị gba ọtọ adịla ọtụtụ ugbu a karịa ndị kiriri ya n’ oge gara aga .
— Gụọ igbe isiokwu ya bụ
“ Ihe Ndị Gosiri na Ọtụtụ Ndị Na- ekiri Ndị Gba Ọtọ . ”
Ndị gba ọtọ ndị mmadụ na- ekiri ugbu a dị iche n’ ụdị nke ha na- ekiribu .
Otu ọkachamara aha ya bụ Gail Dines dere , sị : “ Ndị gba ọtọ a na- egosi n’ oge a ajọgbuola onwe ha nke na onye ukwu na onye nta na- ekirizi ụdị nke ndị mmadụ na- asọ asọ n’ oge gara aga . ”
Olee otú obi dị gị ugbu a a na- egosi ndị gba ọtọ n’ ebe dị iche iche ?
Ì chere na mmadụ ikiri ndị gba ọtọ
enwetụdịghị ihe o mere , ka ì chere na o nwechaghị ihe o mere ?
Ka ị̀ ga- asị na ọ jọgburu onwe ya ?
Jizọs sịrị : “ Osisi ọma ọ bụla na- amị ezi mkpụrụ , ma osisi ọ bụla rere ure na- amị mkpụrụ na- abaghị uru . ”
(
Matiu 7 : 17
) Olee nsogbu ndị mmadụ na- enwe n’ ihi ikiri ndị gba ọtọ ?
Ka anyị nwee ike ịmata azịza nke ajụjụ a , anyị ga- eleba anya n’ ụfọdụ ajụjụ ndị mmadụ na- ajụ gbasara ikiri ndị gba ọtọ .
Olee nsogbu ikiri ndị gba ọtọ na- akpatara ndị na- ekiri ya ?
IHE NDỊ ỌKACHAMARA KWURU :
Ikiri ndị gba ọtọ na- eri mmadụ ahụ́ .
Ụfọdụ ndị na- eme nchọpụta na ndị dọkịta kwudịrị na ọ na- eri mmadụ ahụ́ otú ahụ ọgwụ ọjọọ a na- akpọ koken na- eme .
E nwere otu nwoke aha ya bụ Brian .
Nwoke a na- ekirikarị ndị gba ọtọ n’ Ịntanet .
Ọ sịrị : “ Mbọ niile m gbara ka m kwụsị ya enweghị isi .
Ọ na- adị m ka m̀ mụ anya na- arọ nrọ .
M na- efufegide isi ruo mgbe isi wawara m .
M gbalịrị ka m kwụsị ya , ma mgbe ọtụtụ afọ gachara , m ka na- ekirikwa ya . ”
Ndị na- ekiri ndị gba ọtọ anaghị achọ ka ndị mmadụ mata na ọ bụ ihe ha na- eme .
Ha na- ezo ya ezo ma na- emegharị ndị ọzọ anya .
Ọ bụ ya mere na ọ naghị eju anyị anya na ike ụwa na- agwụkarị ha , ha na- ewekarịkwa iwe ma na- achọkarị ịnọrọ onwe ha .
Ihe ọzọ bụ na ihere onwe ha na- emekarị ha , ha na- echegbukwa onwe ha .
Mgbe ụfọdụ , ha na- achọdị igbu onwe ha .
O nwere otu nwoke aha ya bụ Serge .
Ọ na- esi n’ Ịntanet etinye ndị gba ọtọ n’ ekwentị ya ihe fọrọ obere ka ọ bụrụ ụbọchị ọ bụla .
Ọ sịrị : “ M na- anọkarị otu ebe naanị m ka onye ike ụwa gwụrụ , na- eche ụwa m .
Obi m na- ama m ikpe mgbe niile , ọ na- adịkwa m ka o nweghị uru m bara .
Ọ na- adịkwa m ka m̀ tọrọ atọ .
Ihere na ụjọ ekweghị m kọsara onye ọzọ nsogbu m . ”
Ọ bụrụgodị na mmadụ amaghị ụma hụpere ndị gba ọtọ , ọ ka nwekwara ike ịkpatara ya nsogbu .
Mgbe otu ọkachamara aha ya bụ Judith Reisman na- agwa ndị omeiwu mba Amerịka ihe ọ chọpụtara banyere ikiri ndị gba ọtọ , ọ sịrị : “ Ọ na- abụ mmadụ kirie ndị gba ọtọ , ihe o kiriri na- abanye ya n’ ụbụrụ ma kpaghasịa ya ụbụrụ .
Ọ ga- esikwara ya ezigbo ike iwepụ ya n’ obi ya . ”
Otu nwa agbọghọ dị afọ iri na itoolu aha ya bụ Susan amaghị ụma hụpere ndị gba ọtọ n’ Ịntanet .
Ọ sịrị : “ Ihe ahụ m hụpeere ekweghị apụ m apụ n’ obi .
Ọ na- abụ m nọtụ , mụ echeta ya .
Ọ na- adị m ka o nweghị mgbe ọ ga- apụcha m n’ obi . ”
NKE BỤ́ EZIOKWU :
Ikiri ndị gba ọtọ na- eri mmadụ ahụ́ , ọ na- akpatakwara ndị na- ekiri ya ọtụtụ nsogbu .
—
2 Pita 2 : 19
Olee nsogbu onye na- ekiri ndị gba ọtọ na- akpatara ndị ezinụlọ ya ?
“ Ikiri ndị gba ọtọ na- ekewa di na nwunye ma na- etisa ezinụlọ . ”
— Akwụkwọ bụ́
The Porn Trap ,
nke Wendy na Larry Maltz dere .
Ikiri ndị gba ọtọ na- emebiri di na nwunye ihe , na- emebikwara ndị ezinụlọ ha ihe n’ ihi na
Ọ na- eme ka di na nwunye ghara ịtụkwasị ibe ha obi , na- emekwa ka ha ghara ịhụ ibe ha n’ anya .
—
Ilu 2 : 12-17
Ọ na- eme ka di ma ọ bụ nwunye na- achọ ihe ga- abara naanị onwe ya uru , meekwa ka ọ ghara ịchọ ịma gbasara nwunye ya ma ọ bụ di ya .
Ọ na- emekwa
ka di ma ọ bụ nwunye mmadụ ghara izuru ya .
—
Ndị Efesọs 5 : 28 , 29
Ọ na- eme ka agụụ mmekọahụ na- ekwesịghị ekwesị na- agụ mmadụ .
—
2 Pita 2 : 14
Ọ na- eme ka ndị na- ekiri ya na- achọ ka ha na nwunye ha ma ọ bụ di ha nwee ụdị mmekọahụ na- ekwesịghị ekwesị .
—
Ndị Efesọs 5 : 3 , 4
Ọ na- eme ka obi mmadụ pụọ n’ ebe nwunye ya ma ọ bụ di ya nọ .
Ọ na- emekwa ka onye ahụ kwaa iko .
—
Matiu 5 : 28
Baịbụl gwara ndị lụrụ di na nwunye ka ha ghara ‘ ịghọ ibe ha aghụghọ . ’
(
Malakaị 2 : 16
) Ọ bụrụ na nwoke ma ọ bụ nwaanyị akwaa iko , ọ ghọọla nwunye ya ma ọ bụ di ya aghụghọ .
Nke a nwere ike ime ka ha kewaa ma ọ bụ gbaa alụkwaghịm .
Ọ bụrụ na ha agbaa alụkwaghịm , ọ ga- akpatara ụmụ ha nsogbu .
Ọ bụrụ na ndị mụrụ ụmụ na- ekiri ndị gba ọtọ , o nwere ike ịkpa ụmụ ha aka ọjọọ .
Brian ahụ anyị kwuburu okwu ya sịrị : “ Mgbe m dị ihe dị ka afọ iri , m hụrụ magazin e sere ndị gba ọtọ papa m na- ekiri .
M hụrụ ya n’ oge m na- egwuri egwu n’ ụlọ .
M bidoziri ikiri ya na nzuzo , amakwanụghị m ihe mere m ji na- ekiri ya .
Otú ahụ ka m si kiriwezie ndị gba ọtọ ruo mgbe m ghọrọ dimkpa . ”
Nchọpụta ndị e mere gosiri na ọ bụrụ na ụmụaka amalite ikiri ndị gba ọtọ ,
ọ ga- eme ka ha malite ịkwa iko mgbe ha ka dị obere , meekwa ka ara ịkwa iko na- agba ha .
Ọ ga- emekwa ka uche ghara ịkpakọ ha ọnụ .
Ikiri ndị gba ọtọ na- eme ka mmadụ na ibe ya ghara ịdịkwa ná mma .
Ọ na- akpatakwara mmadụ obi mgbawa .
—
Ilu 6 : 27
Gịnị ka Baịbụl kwuru gbasara ikiri ndị gba ọtọ ?
IHE BAỊBỤL KWURU :
“ Meenụ ka akụkụ ahụ́ unu .
.
.
nwụọ n’ ihe banyere ịkwa iko , adịghị ọcha , agụụ mmekọahụ , ọchịchọ ọjọọ , na anyaukwu , nke bụ́ ikpere arụsị . ”
—
Ndị Kọlọsi 3 : 5
N’ eziokwu , Jehova
Chineke kpọrọ mmadụ ikiri ndị gba ọtọ asị .
Nke a apụtaghị na ọ chọghị iji ntị anụ gbasara mmekọahụ .
Ọ bụ ya kere ihe mmadụ ji bụrụ nwoke ma ọ bụ nwaanyị .
Ihe mere o ji kee ya bụ ka di na nwunye jiri ya na- eme ibe ha obi ụtọ ma dịrị ná mma .
Ọ ga- emekwa ka ha nwee ike ịmụ ụmụ .
—
Jems 1 : 17
Gịnị mere anyị ji kwuo hoo haa na Jehova kpọrọ mmadụ ikiri ndị gba ọtọ asị ?
Ka anyị leba anya n’ ihe ole na ole kpatara ya .
Jehova ma na ikiri ndị gba ọtọ nwere ike ime ka ndụ mmadụ ghara ịba uru .
—
Ndị Efesọs 4 : 17-19
Ọ hụrụ anyị n’ anya , ọ chọghịkwa ka ihe ọ bụla mee anyị .
—
Aịzaya 48 : 17 , 18
Jehova achọghị ka e nwee ihe ga- ekewa di na nwunye ma ọ bụ tisaa ezinụlọ .
—
Matiu 19 : 4-6
Ọ chọrọ ka anyị na- akpa àgwà ọma ma na- akwanyere ndị ọzọ ùgwù .
—
1 Ndị Tesalonaịka 4 : 3-6
Ọ chọghị ka anyị jiri ihe anyị ji bụrụ nwoke ma ọ bụ nwaanyị na- eme ihe iberiibe .
—
Ndị Hibru 13 : 4
Jehova ma na ndị na- ekiri ndị gba ọtọ na- achọ ihe ga- abara naanị onwe ha uru otú Setan na- eme .
Ha na- ewerekwa mmekọahụ otú Setan si were ya .
—
Jenesis 6 : 2 ;
Jud 6 , 7
Ikiri ndị gba ọtọ na- eme ka mmadụ na Chineke ghara ịdị ná mma .
—
Ndị Rom 1 : 24
Jehova na- emetara ndị ikiri ndị gba ọtọ riri ahụ́ ebere , bụ́ ndị chọrọ ịkwụsị ya .
Baịbụl kwuru , sị : “ Jehova dị ebere , na- emekwa amara , ọ naghị ewe iwe ọsọ ọsọ , o nwere obiọma dị ukwuu .
N’ ihi na ya onwe ya maara nnọọ otú e si kpụọ anyị , ọ na- echeta na anyị bụ ájá . ”
(
Abụ Ọma 103 : 8 ,
14
) Ọ na- agwa ndị dị umeala n’ obi ka ha bịakwute ya ka ‘ o wee meere ha ebere , ha enwetakwa obiọma na- erughịrị mmadụ n’ oge kwesịrị ekwesị . ’
—
Ndị Hibru 4 : 16
; gụọ igbe isiokwu ya bụ
“ Ihe Ndị Ga- enyere Mmadụ Aka Ịkwụsị Ikiri Ndị Gba Ọtọ . ”
E nweela ọtụtụ ndị Chineke nyeere aka , ha akwụsị ihe ọjọọ ha na- eme .
Aka Chineke nyeere ha ọ̀ baara ha uru ?
Legodị ihe Baịbụl kwuru gbasara ụfọdụ ndị kwụsịrị ihe ọjọọ ha na- eme : ‘ Ma a sachawo unu , e dowo unu nsọ , a kpọwo unu ndị ezi omume n’ aha Onyenwe anyị Jizọs Kraịst nakwa site ná mmụọ nke Chineke anyị . ’
(
1 Ndị Kọrịnt 6 : 11
) Ha nweziri ike ikwu ihe Pọl onyeozi kwuru .
Ọ sịrị : “ N’ ihe niile , enwere m ike site n’ aka onye ahụ nke na- enye m ike . ”
—
Ndị Filipaị 4 : 13
Susan , bụ́ onye kwụsịrị ikiri ndị gba ọtọ , sịrị : “ Ọ bụ naanị Jehova bụ onye nwere ike inyere mmadụ aka ka ọ kwụsị ikiri ndị gba ọtọ .
Ọ bụrụ na ị rịọ ya ka o nyere gị aka , ọ ga- enyere gị aka , gị na ya adịrị ná mma .
Ọ
gaghị
ajụ inyere gị aka . ”
Ihe Ndị Ga- enyere Mmadụ Aka Ịkwụsị Ikiri Ndị Gba Ọtọ
Ò nwere onye ị ma ikiri ndị gba ọtọ ririla ahụ́ nke na- agbalị ka ọ kwụsị ikiri ya ?
Ka anyị leba anya n’ ihe ụfọdụ nyeerela ọtụtụ ndị aka ịkwụsị ya .
1 .
Kpegara Chineke Ekpere .
“ Otu ihe kacha mkpa ga- enyere mmadụ aka ịkwụsị ikiri ndị gba ọtọ bụ onye ahụ ịrịọ Jehova ka o nyere ya aka . ”
— Franz .
Jehova nwere ike inye onye ahụ mmụọ nsọ ya .
Mmụọ nsọ ya ga- eme ka onye ahụ ‘ nwee ọchịchọ ịkwụsị ya ma mee ya emee . ’
(
Ndị Filipaị 2 : 13
) Ọ bụrụ na onye ahụ ekwe ka mmụọ nsọ duzie ya , ọ ga- enyere ya aka ịkwụsị inwe ‘ agụụ mmekọahụ na ọchịchọ ya niile . ’
—
Ndị Galeshia 5 : 16 ,
2 .
Gakwuru ndị ọzọ ka ha nyere gị aka .
“ Ọ bụrụ na ikiri ndị gba ọtọ eriela mmadụ ahụ́ , ihere anaghị ekwe onye ahụ gakwuru ndị ọzọ ka ha nyere ya aka .
Onye ahụ ga na- eche na ọ ga- akwụsịli ya n’ onwe ya .
Ma , ọ gaghị akwụsịli ya n’ onwe ya .
Naanị ihe ga- eme ka mmadụ kwụsị ya bụ ịgwa ndị ọzọ ka ha nyere ya aka .
Ọ bụ ya mere m ji kata obi kọọrọ ya nwunye m .
M gakwuuru otu ezigbo enyi m ka o nyere m aka .
O nwetụbeghị ihe siiri m ike ka ịga kọọrọ onye ọzọ na m na- ekiri ndị gba ọtọ .
Ma nke a mere ka ha nyere m aka , mụ akwụsị ya . ”
— Yoshi .
Ọ bụrụ na mmadụ akataghị obi , ọ ga- esiri ya ike ịkọrọ ndị ọzọ na ya na- ekiri ndị gba ọtọ .
Ma , ọ bụ ya ga- eme ka onye ahụ kwụsị ikiri ndị gba ọtọ , meekwa ka ya na ndị ọ hụrụ n’ anya dịghachi ná mma .
Susan ahụ anyị kwuburu okwu ya sịrị : “ Mgbe m kọchaara ndị ọzọ na m na- ekiri ndị gba ọtọ , ahụ́ bịara dị m ka onye a wụrụ mmiri oyi .
Ọ bụ eziokwu na ọ dịrịghị m mfe ikwu ya , ma ahụ́ bịara ruo m ala , obi m akwụsị ịma m ikpe . ”
—
Jems 5 : 16
3 .
Chọpụta ihe ndị na- eme ka i nwee mmasị ikiri ndị gba ọtọ ma gbaara ha ọsọ .
Olee ihe ndị na- eme ka ị chọọ ikiri ndị gba ọtọ ?
Ọ̀ bụ ịga n’ Ịntanet , ikiri tiivi n’ ime abalị , ịgụ akwụkwọ ụfọdụ , ka ọ̀ bụ ịga ebe ndị mmadụ na- egwu mmiri ?
Olee mgbe ị na- achọkarị ikiri ndị gba ọtọ ?
Ọ̀ bụ mgbe agụụ na- agụ gị , mgbe iwe na- ewe gị , mgbe ị nọ naanị gị , ka ọ̀ bụ mgbe ike gwụchara gị ?
Otu nwoke aha ya bụ Sven kwuru , sị : “ Chọpụta ihe ndị na- akpatara gị ya ma gbaara ha ọsọ . ”
Jizọs sịrị : “ Ọ bụrụkwa na anya aka nri gị na- eme ka ị sụọ ngọngọ , ghụpụ ya tụfuo . ”
—
Matiu 5 : 29
Franz sịrị : “ Mgbe ọ bụla m lewere nwaanyị anya ọjọọ , m na- ekpegara Jehova ekpere ozugbo ma wepụ anya m ozugbo . ”
Baịbụl kwuru ihe Job , bụ́ onye fere Chineke n’ oge ochie kwuru .
Ọ sịrị : “ Mụ na anya m gbara ndụ kpebie na o nweghị mgbe m ga- ele nwagbọghọ ọ bụla anya ọjọọ . ”
—
Job 31 : 1
,
Baịbụlụ Nsọ nke International Bible Society .
4 .
Gbalịa ka gị na Chineke dịrịkwuo ná mma .
Franz kwukwara , sị : “ Gbalịa ka ihe ị na- eche mgbe niile bụrụ ihe bara uru , jirikwa ihe ndị gbasara ofufe Chineke kpọrọ ihe . ”
Baịbụl sịrị : ‘ Ihe ọ bụla nke bụ́ eziokwu , ihe ọ bụla nke dị mkpa , ihe ọ bụla nke ziri ezi , ihe ọ bụla nke dị ọcha , ihe ọ bụla nke na- akpali ịhụnanya , ihe ọ bụla nke a na- ekwu okwu ọma banyere ya , omume ọma ọ bụla dịnụ na ihe ọ bụla dịnụ nke kwesịrị otuto , na- echebara ihe ndị a echiche .
Chineke nke udo ga- anọnyekwara gị . ’
—
Ndị Filipaị 4 : 8 , 9
Baịbụl Na- agbanwe Ndụ Ndị Mmadụ
NDỤ M BIRI NA MBỤ :
M toro n’ obere obodo a na- akpọ Warialda nke dị na Niu Saụt Wels .
A na- arụ ọrụ ugbo n’ obodo a , na- azụkwa anụmanụ na ya .
E nwere ndị na- azụ atụrụ na ehi , nweekwa ndị na- akụ mkpụrụ dị iche iche .
Obodo Warialda na- adị ọcha , ndị ọjọọ nọ na ya dị ole na ole .
Abụ m nwa mbụ n’ ime ụmụ iri nne na nna m mụrụ .
Mgbe m dị afọ iri na atọ , m malitere ịrụ ọrụ ka m nwee ike inyere ezinụlọ anyị aka .
Ebe ọ bụ na agachaghị m akwụkwọ , m nwetara ọrụ n’ ebe a na- azụ anụ n’ ugbo .
Mgbe m dị afọ iri na ise , m malitere ịzụ ịnyịnya .
Ọrụ m na- arụ n’ ebe ahụ baara m uru , ma ọ kpatakwaara m nsogbu .
Ọrụ ahụ na- atọ m ụtọ .
Ihe ọzọkwa bụ na otú ebe m na- azụ ịnyịnya si maa mma na- eme m obi ụtọ .
M na- akwanye ọkụ n’ abalị , nọrọ n’ akụkụ ya na- ekiri ọnwa na kpakpando ndị dị na mbara ígwè , ifufe ana-efesa m , na- emekwa ka ebe niile na- esi ísì ọma .
M chetara ihe na- agbata m n’ obi mgbe ahụ , ya bụ , na e nwere Onye kere ihe niile ahụ mara mma m na- ekiri .
Ma , ọrụ ahụ m na- arụ mere ka m mụta àgwà ọjọọ .
M na- anụkarị ka ndị mmadụ na- akpọ ibe ha iyi .
Ebe ahụ m na- arụ ọrụ mere ka m na- enweta sịga mgbe ọ bụla m chọrọ ya .
Obere oge , ịṅụ sịga na ịkpọ ndị ọzọ iyi riri m ahụ́ .
Mgbe m dị afọ iri na asatọ , m kwagara obodo Sidni .
M gbara mbọ ka e were m n’ ọrụ agha , ma e kweghị ewe m n’ ihi na agachaghị m akwụkwọ .
M nwetara ọrụ na Sidni ma nọọ ebe ahụ otu afọ .
Ọ bụ n’ oge ahụ ka mụ na Ndịàmà Jehova hụrụ .
Ha gwara m ka m bịa ọmụmụ ihe ha , mụ ekwere .
Mgbe m gara , achọpụtara m ozugbo na ihe ha na- akụzi bụ eziokwu .
Ma obere oge ihe a mechara , m bidoghachiri ịzụ ịnyịnya .
M mechara kwaga n’ obodo a na- akpọ Gundiwindi , nke dị na Kwinsland .
M nwetara ọrụ ma nọrọ ebe ahụ lụọ nwaanyị .
Ma , m maliteziri ịṅụ oké mmanya .
Mụ na nwunye m mụrụ ụmụ nwoke abụọ .
Mgbe anyị mụchara ha , m malitere ichesi echiche ike ma ò nwere uru ndụ m na- ebi baara m .
Echetara m ihe m nụrụ mgbe ahụ m gara ọmụmụ ihe Ndịàmà Jehova na Sidni .
M kpebiziri na m ga- eme ihe m mụtara n’ ọmụmụ ihe ahụ .
M hụrụ otu
ochie nke e dere adres ụlọ ọrụ Ndịàmà Jehova dị n’ Ọstrelia .
M degaara ha akwụkwọ ozi ma gwa ha na m chọrọ ka ha nyere m aka .
Ha dunyere otu nwoke bụ́ Onyeàmà Jehova ka ọ bịa n’ ụlọ m .
Nwoke a dị obiọma .
Obere oge , mụ na ya malitere ịmụ Baịbụl .
OTÚ BAỊBỤL SI GBANWEE NDỤ M :
Ka mụ na nwoke ahụ na- amụ Baịbụl , m bịara ghọta na m kwesịrị ịkwụsị àgwà ọjọọ ndị m na- akpa .
E nwere otu ebe kacha ruo m n’ obi na Baịbụl .
Ebe ahụ bụ
2 Ndị Kọrịnt 7 : 1
.
O kwuru ka anyị “ sachapụ onwe anyị mmerụ niile nke anụ ahụ́ . ”
M kpebiri na m ga- akwụsị ịṅụ sịga , kwụsịkwa ịṅụ oké mmanya .
Ọ dịrịghị m mfe ịkwụsị ha n’ ihi na ha amarala m ahụ́ .
Ma , ekpebisiri m ike na mee elu mee ala , m ga- eme ihe dị Chineke mma .
Ihe kacha nyere m aka ịkwụsị ha bụ na amalitere m ime ihe e dere ná
Ndị Rom 12 : 2
.
Ebe ahụ sịrị : “ Kwụsịkwanụ ịbụ ndị na- eme omume dị ka usoro ihe nke a si dị , kama gbanweenụ site n’ ime ka uche unu dị ọhụrụ . ”
Achọpụtara m na ọ bụrụ na m ga- akwụsị ihe ọjọọ ndị ahụ m na- eme , m kwesịrị ịgbanwe otú m si eche echiche ma were ihe ndị ahụ m na- eme otú Chineke si were ha , ya bụ , na ha na- emerụ mmadụ ahụ́ .
Nke a nyeere m aka ịkwụsị ịṅụ sịga na ịṅụ oke mmanya .
“ Achọpụtara m na ọ bụrụ na m ga- akwụsị àgwà ọjọọ ndị m na- akpa , m kwesịrị ịgbanwe otú m si eche echiche ”
Ma , ihe kacha siere m ike ịkwụsị bụ ịkpọ ndị mmadụ iyi .
Ama m ndụmọdụ
Ndị Efesọs 4 : 29
nyere anyị .
Ebe ahụ sịrị : “ Ka okwu rere ure ghara isi unu n’ ọnụ pụta . ”
Ma nke ahụ emeghị ka m kwụsị ịkpọ ndị mmadụ iyi ozugbo .
Abịaziri m chebara ihe e dere
n’ Aịzaya 40 : 26
echiche .
Nke a nyeere m ezigbo aka .
Ebe ahụ kwuru banyere eluigwe nke kpakpando juru .
Ọ sịrị : “ Lelienụ anya elu hụrụ .
Ònye kere ihe ndị a ?
Ọ bụ Onye ahụ nke na- eme ka ha pụta n’ ìgwè ọbụna dị ka ọnụ ọgụgụ ha si dị , ọ na- akpọ ha niile ọbụna n’ aha .
Ọ dịghị otu n’ ime ha ọ na- achọ achọ , n’ ihi na ike ya dị ukwuu , n’ ihi na o nwekwara ume dị ukwuu . ”
M ghọtara na ebe ọ bụ na Chineke nwere ike o ji kee ihe ndị ahụ m na- ahụ na mbara ígwé , bụ́ ndị na- eme m obi ụtọ , o doro anya na ọ ga- enyeli m ike m ga- eji gbanwee àgwà ọjọọ ndị m na- akpa ma mewe ihe dị ya mma .
Ọtụtụ ekpere m kpere na mbọ m gbara mere ka m jiri nwayọọ nwayọọ kwụsị ịkpọ ndị mmadụ iyi .
URU NDỊ M RITERELA :
Ebe ọ bụ na m na- azụ ịnyịnya , enwechaghị m ohere mụ na ndị mmadụ ịkparịta ụka .
Ihe ọzọkwa bụ na ndị na- arụ ọrụ n’ ebe m na- arụ ọrụ dị mmadụ ole na ole .
Ma , ihe ndị m mụtara n’ ọmụmụ ihe Ndịàmà Jehova enyerela m aka ịma otú m ga- esi na- agwa ndị mmadụ okwu .
O meekwala ka m na- ekwusara ndị mmadụ ozi ọma Alaeze Chineke .
—
Matiu 6 : 9 , 10 ;
24 : 14
O teela m bụ okenye n’ ọgbakọ Ndịàmà Jehova .
Obi dị m ụtọ na m na- eme ihe niile m nwere ike ime ka m nyere ụmụnna m aka .
Ihe kacha eme m obi ụtọ bụ na mụ na ezigbo nwunye m na ọmarịcha ụmụ anyị abụọ na- efe Jehova .
Ana m ekele Jehova na ọ na- akụziri m ihe n’ agbanyeghị na agachaghị m akwụkwọ .
(
Aịzaya 54 : 13
) Ekwetara m na ihe Baịbụl kwuru
n’ Ilu 10 : 22
bụ eziokwu .
Ebe ahụ sịrị : “ Ọ bụ ngọzi Jehova na- eme mmadụ ọgaranya . ”
Mụ na ezinụlọ m na- atụ anya ịmụtakwu ihe n’ aka Jehova na ife ya ruo mgbe ebighị ebi .
Gịnị Mere na Aha Ụfọdụ Ndị Baịbụl Kọrọ Akụkọ Ha Adịghị na Baịbụl ?
N’ akwụkwọ Baịbụl a na- akpọ Rut , ihe a kpọrọ otu nwoke nke na- ekweghị eme ihe iwu Mozis kwuru bụ “ nwoke m . ”
(
Rut 4 : 1-12
) Nke a ọ̀ pụtara na ndị niile Baịbụl kọrọ akụkọ ha ma ghara ịkpọ aha ha bụ ndị ọjọọ ma ọ bụ ndị ọ na- enweghị ihe e ji ha kpọrọ ?
Mba .
Lebagodị anya n’ ihe Jizọs kwuru mgbe ọ chọrọ ka ndị na- eso ụzọ ya kwadebe Ememme Ngabiga ikpeazụ ọ gara .
Ọ gwara ha ka ha ‘ gaa n’ ime obodo , n’ ụlọ onye dị otú a ’ ma kwadebe ihe ndị ha ga- eji mee ememme ahụ .
(
Matiu 26 : 18
) Ànyị kwesịrị ikwu na nwoke ahụ a kpọrọ “ onye dị otú a ” n’ amaokwu a bụ onye ọjọọ ma ọ bụkwanụ na o nweghị ihe e ji ya kpọrọ ?
Mba .
Nwoke ahụ a na- akpọghị aha ya bụ onye na- eso ụzọ Jizọs .
Ma , ihe mere na a kpọghị ya aha n’ amaokwu ahụ bụ na e nweghị ihe e ji aha ya eme .
E nwekwara ọtụtụ ndị ọjọọ a kpọrọ aha na Baịbụl na ọtụtụ ndị ọma a na- akpọghị aha ha .
Dị ka ihe atụ , ọtụtụ ndị ma aha nwaanyị mbụ bụ́ Iv .
N’ agbanyeghị na a kpọrọ ya aha na Baịbụl , o nupụụrụ Chineke isi n’ ihi na ọ chọrọ ihe ga- abara naanị onwe ya uru .
Ihe o mere so mee ka Adam mehie , meekwa ka anyị niile na- anwụ anwụ .
(
Ndị Rom 5 : 12
) Ma , a kpọghị nwunye Noa aha na Baịbụl .
N’ agbanyeghị nke ahụ , otú o si kwado di ya n’ ọrụ dị mkpa Chineke nyere ya na otú o si rube isi baara anyị uru .
O doro anya na aha ya na- adịghị na Baịbụl apụtaghị na o nweghị ihe e ji ya kpọrọ ma ọ bụkwanụ na Chineke agọzighị ya .
E nwekwara ndị ọzọ a na- akpọghị aha na Baịbụl , ma ha so mee ka uche Jehova mezuo .
Ì chetara otu nwata nwaanyị bụ́ onye Izrel , gbaara Neaman bụ́ onyeisi ndị agha Siria ohu ?
Ọ katara obi gwa nne ya ukwu , bụ́ nwunye Neaman , banyere onye amụma Jehova nọ n’ Izrel .
Ihe a o kwuru mere ka Chineke gwọọ Neaman ekpenta ya .
(
2 Ndị Eze 5 : 1-14
) Ada otu onyeikpe Izrel a na- akpọ Jefta bụ onye e ji okwukwe ya ama atụ .
O ji obi ya niile hapụ ịlụ di na ịmụ nwa ka o nwee ike mezuo nkwa nna ya kwere Jehova .
(
Ndị Ikpe 11 : 30-40
) E nwere ndị so dee ihe karịrị abụ iri anọ n’ akwụkwọ Abụ Ọma bụ́ ndị a na- edeghị aha ha na Baịbụl .
E nwekwara ndị amụma jeere Chineke ozi dị ezigbo mkpa , ma a kpọghị aha ha na Baịbụl .
—
1 Ndị Eze 20 : 37-43
Nke ka nke bụ na e nwere ọtụtụ narị nde ndị mmụọ ozi na- erubere Chineke isi .
Ma , ọ bụ naanị abụọ n’ ime ha ka a kpọrọ aha na Baịbụl .
Ha bụ mmụọ ozi Gebriel na mmụọ ozi Maịkel .
(
Daniel 7 : 10 ;
Luk 1 : 19 ;
Jud 9
) A kpọghị aha ndị ọzọ .
Dị ka ihe atụ , mgbe nna Samsịn aha ya bụ Manoa jụrụ otu mmụọ ozi , sị : “ Gịnị bụ aha gị , ka ọ ga- abụ mgbe okwu gị mezuru , anyị ga- asọpụrụ gị ? ”
Mmụọ ozi ahụ sịrị Manoa , “ Gịnị mere i ji ajụ m aha m ? ”
Mmụọ ozi ahụ dị umeala n’ obi .
Ọ bụ ya mere na ọ chọghị ka e nye ya otuto e kwesịrị inye naanị Chineke .
—
Ndị Ikpe 13 : 17 , 18
Baịbụl agwaghị anyị ihe mere e ji kpọọ ụfọdụ ndị aha ma ghara ịkpọ ndị nke ọzọ .
Ma anyị nwere ike ịmụta ọtụtụ ihe n’ aka ndị fere Chineke n’ oge gara aga , bụ́ ndị na- achọghị ka ha bụrụ ndị a ma ama .
“ Àgwà Ya Ndị A Na- apụghị Ịhụ Anya Ka A Na- ahụ nke Ọma ”
Ì kweere na Chineke dị ?
Ọ bụrụ na i kweere , olee ihe ị ga- egosi mmadụ mere i ji kwere na ọ dị ?
Nke bụ́ eziokwu bụ na e nwere ọtụtụ ihe anyị na- ahụ anya bụ́ ndị na- egosi na e nwere Onye ma ihe , nke dị ike , kere ihe niile .
Olee ihe ndị na- egosi anyị na e nwere Onye kere ihe niile ?
Ọ bụrụ na ị chọrọ ịmata azịza nke ajụjụ a , lebagodị anya n’ ihe Pọl onyeozi kwuru n’ akwụkwọ ozi o degaara Ndị Kraịst nọ na Rom .
Pọl sịrị : “ Àgwà [ Chineke ] ndị a na- apụghị ịhụ anya ka a na- ahụ nke ọma malite mgbe e kere ụwa gaa n’ ihu , n’ ihi na a na- aghọta ha site n’ ihe ndị e kere eke , ya bụ , ike ebighị ebi ya na ịbụ Chineke ya , nke mere na ha enweghị ihe ngọpụ . ”
(
Ndị Rom 1 : 20
) Pọl gosiri na Onye kere anyị ji ihe ndị o kere eke mee ka anyị mata Onye ọ bụ .
Ka anyị leba anya n’ ihe Pọl kwuru .
Pọl kwuru na e bidoro ịhụ àgwà Chineke “ malite mgbe e kere ụwa gaa n’ ihu . ”
Ihe Pọl na- ekwu okwu ya gosiri na okwu Grik a sụgharịrị “ ụwa ” n’ amaokwu a abụghị elu ala anyị bi n’ ime ya .
Kama , ọ bụ ụmụ mmadụ .
N’ ihi ya , ihe Pọl na- ekwu bụ na malite mgbe e kere ụmụ mmadụ , ihe ndị Chineke kere nwere ike ime ka ha mata àgwà ndị Chineke nwere .
Ihe ndị na- egosi na Chineke dị juru ebe niile .
‘ A na- ahụ ha nke ọma ’ n’ ihe ndị e kere eke .
Ihe niile e kere eke , ma ndị ukwu ma ndị nta , na- egosi na e nwere Onye kere ha , nakwa na Onye ahụ nwere àgwà ndị magburu onwe ha .
Ọ̀ bụ na otú ihe ndị e kere eke si mma mma egosighị na Chineke nwere amamihe ?
Ọ̀ bụ na kpakpando ndị dị n’ eluigwe na ebili mmiri anaghị egosi na Chineke nwere ike dị ukwuu ?
Ọ̀ bụ na ihe oriri dị iche iche ndị na- atọ anyị ụtọ na otú anyanwụ si ama mma mgbe ọ na- awa nakwa mgbe ọ na- ada anaghị egosi na Chineke hụrụ ụmụ mmadụ n’ anya ?
—
Abụ Ọma 104 : 24 ;
Aịzaya 40 : 26
Ọ̀ ga- esiri mmadụ ike ịhụ ihe ndị na- egosi na Chineke dị ?
Ihe ndị na- egosi na Chineke dị juru ebe niile nke na ndị na- anaghị ahụ ha ma ọ bụ ndị na- achọghị ikweta na Chineke dị “ enweghị ihe ngọpụ . ”
Otu ọkà mmụta mere otu ihe atụ gosiri otú e kwesịrị isi ghọta ihe ahụ Pọl kwuru .
Ọ sịrị na ọkwọ ụgbọala nwere ike ịhụ ihe e dere n’ okporo ụzọ nke kwuru ka ndị ọkwọ ụgbọala tụgharịa si ụzọ ọzọ .
Ma ọkwọ ụgbọala ahụ nwere ike ịhapụ ihe ahụ e dere gawa ebe ọ na- aga .
Ọ bụrụ na ndị uwe ojii ahụ ya , ha ga- akwụsị ya ma rie ya iwu .
Ma ọkwọ ụgbọala ahụ nwere ike ịgwa ha na ya ahụghị ihe ahụ e dere n’ ụzọ .
Ihe ọ sọkwara ya kwuo , ọ dara iwu maka na ihe ahụ ọ sịrị na ya ahụghị dị n’ ebe onye ọ bụla na- akwọ ụgbọala ga- ahụ ya .
Ihe ọzọkwa bụ na anya anaghị enye ya nsogbu .
Ebe ọ bụ na ọ na- akwọ ụgbọala , o kwesịrị ịhụ ihe ndị e dere n’ okporo ụzọ ma mee ha .
Otú ahụ ka ọ dị ihe ndị na- egosi na Chineke dị .
Ha juru ebe niile .
Onye ọ bụla na- eche echiche kwesịrị ịhụ ha .
E kwesịghị inwe onye ga- ekwu na ya ahụghị ha .
Onye kere anyị ji ihe ndị o kere eke eme ka anyị mata Onye ọ bụ
N’ eziokwu , ihe ndị e kere eke na- akụziri anyị ọtụtụ ihe banyere Onye kere anyị .
Ma , e nwere akwụkwọ na- eme ka anyị ghọtakwuo banyere Onye kere anyị .
Akwụkwọ ahụ bụ Baịbụl .
Ihe ndị e dere na ya nwere ike ime ka anyị mata azịza nke ajụjụ a dị mkpa , ya bụ , Gịnị ka Chineke bu n’ obi kee ụwa na ụmụ mmadụ bi na ya ?
Ọ bụrụ na ị mata azịza nke ajụjụ a , o nwere ike inyere gị aka ịbịarukwu Chineke nso , bụ́ Onye àgwà ya ndị a na- apụghị ịhụ anya ka a na- ahụ nke ọma ” n’ ihe ndị e kere eke anyị na- ahụ anya .
E Chebere “ Ya na Mmadụ Asaa Ndị Ọzọ ”
NOA na ndị ezinụlọ ya gbakọtara otu ebe ka mmiri malitere izo .
Mmiri ahụ na- ezo ka ebe a na- awụpụ mmiri n’ ite .
Weregodị ya na ọkụ ha mụnyere mere ka ị na- ahụ otú ihu dị ha n’ ime ụgbọ ahụ .
Ị ga- ahụ otú ha kporopụrụ anya ka ha na- anụ mkpọtụ mmiri ahụ na- ezonụ na- eme .
Mmiri ahụ na- awụ n’ elu ụgbọ ahụ nakwa n’ akụkụ ya .
Mkpọtụ ọ na- eme dị egwu .
O doro anya na obi tọrọ Noa ezigbo ụtọ mgbe o lere ndị ezinụlọ ya anya n’ ihu , ya bụ , nwunye ya , ụmụ ya atọ , na ndị nwunye ha .
Ọ ga- abụ na ihe kasiri ya obi n’ oge a bụ na ndị ezinụlọ ya ọ hụrụ n’ anya so ya nọrọ n’ ụgbọ ahụ .
O nweghị ọkọ kọrọ ha .
Ọ ga- abụkwa na Noa kpere ekpere kelee Chineke maka otú o si napụta ha .
O weliri olu mgbe ọ na- ekpe ekpere ahụ ka ndị ezinụlọ ya nwee ike ịnụ ihe ọ na- ekwu maka na mmiri ahụ na- emesi ụzụ ike .
Noa bụ nwoke nwere ezigbo okwukwe .
Ọ bụ okwukwe ya mere Chineke ya bụ́ Jehova ji chebe ya na ezinụlọ ya .
(
Ndị Hibru 11 : 7
) Ma hà kwụsịrị inwe okwukwe na Chineke mgbe mmiri ahụ malitere izo ?
Ha akwụsịghị , n’ ihi na okwukwe ha ka ga- abara ha uru n’ ihi nsogbu ndị ka ga- abịara ha .
Anyị kwesịkwara inwe okwukwe n’ ihi na anyị bi n’ oge tara akpụ .
N’ ihi ya , ka anyị leba anya n’ ihe anyị nwere ike ịmụta n’ okwukwe Noa .
“ ỤBỌCHỊ IRI ANỌ , EHIHIE NA ABALỊ ”
Mmiri ahụ zogidere n’ elu ụwa ruo “ ụbọchị iri anọ , ehihie na abalị . ”
(
Jenesis 7 : 4 ,
11 , 12
) Mmiri ahụ nọkwa na- eto n’ ike n’ ike .
Ka ọ na- eto , Noa ji anya ya hụ na Chineke ya , bụ́ Jehova , chebere ya na ezinụlọ ya maka na ha rubeere ya isi ma bibie ndị ọzọ maka na ha nupụụrụ ya isi .
Chineke ji iju mmiri ahụ mee ka arụ ndị mmụọ ozi nupụụrụ ya isi na- akpa n’ ụwa kwụsị .
Setan ratara ndị mmụọ ozi ahụ , ha achọwa ime ihe ga- abara naanị ha uru otú yanwa na- eme .
Nke a mere ka ọtụtụ ndị mmụọ ozi hapụ “ ebe obibi ha kwesịrị ekwesị ” n’ eluigwe bịa n’ ụwa lụrụ ụmụ nwaanyị .
Ha na ụmụ nwaanyị ndị ahụ mụtara ụmụ ndị gbara ajọ dimkpa , bụ́ ndị a na- akpọ ndị Nefilim .
(
Jud 6 ;
Jenesis 6 : 4
) O doro anya na obi tọrọ Setan ụtọ mgbe ọ hụrụ na ndị mmụọ ozi ahụ na- enupụrụ Chineke isi .
Ihe mere obi ji tọọ ya ụtọ bụ na nnupụisi ahụ mere ka omume ụmụ mmadụ , bụ́ isi nke ihe niile Jehova kere n’ ụwa , jọkwuo njọ n’ anya Chineke .
Ka mmiri ahụ na- eto , ndị mmụọ ozi ahụ nwoghara ma laghachi n’ eluigwe .
Ma Chineke mere ka ha ghara inwekwa ike iyiri ahụ́ mmadụ ọzọ .
Ha hapụrụ ma ndị nwunye ha ma ụmụ ha ka ha na ndị ọzọ na- enupụrụ Chineke isi nwụọ n’ iju mmiri ahụ .
N’ oge Inọk , ya bụ , ihe fọrọ obere ka ọ bụrụ narị afọ asaa tupu oge Noa , Jehova si n’ ọnụ Inọk gwa ụmụ mmadụ na ya ga- ebibi ndị ajọ omume ma ọ bụrụ na ha echegharịghị .
(
Jenesis 5 : 24 ;
Jud 14 , 15
) Kemgbe ahụ , ihe ọjọọ ndị mmadụ na- eme nọ na- aka njọ .
Ha na- emebi ụwa ma na- eme ihe ike .
Ma ugbu a , Chineke ebibiwela ha .
Obi ọ̀ tọrọ Noa na ndị ezinụlọ ya ụtọ na Chineke egbuwela ndị ọjọọ ahụ ?
Mbanụ !
Obi atọghịkwa Chineke ha ụtọ n’ ihi na ọ bụ onye na- eme ebere .
(
Ezikiel 33 : 11
) Jehova mere ihe niile o nwere ike ime ka ọ zọpụta ọtụtụ n’ ime ha .
O dunyere Inọk ka ọ dọọ ha aka ná ntị , gwakwa Noa ka o wuo ụgbọ .
Noa na ezinụlọ ya wuru nnukwu ụgbọ ahụ ọtụtụ iri afọ .
Ndị ajọ omume ahụ agaghịkwa asị na ha ahụghị mgbe ha na- ewu ya .
Ihe ọzọkwa bụ na Jehova gwara Noa ka o zie ha ozi ọma , ya bụ , ka ọ bụrụ “ onye na- ekwusa ezi omume . ”
(
2 Pita 2 : 5
gwara ndị mmadụ na Chineke ga- ebibi ndị ajọ omume otú ahụ Inọk kwuru .
Olee ihe ha mere mgbe ha nụrụ ozi Noa ?
Jizọs mechara kwuo ihe ha mere n’ ihi na ọ nọ n’ eluigwe n’ oge ahụ na- ahụ ihe na- emenụ .
Ọ sịrị na “ ha amaghịkwa ruo mgbe iju mmiri ahụ bịara wee kpochapụ ha niile . ”
—
Matiu 24 : 39
Chegodị otú obi dị Noa na ezinụlọ ya n’ oge Jehova mechiri ụgbọ ahụ , mmiri ahụ ezoo ụbọchị iri anọ .
Ọ ga- abụ na mgbe mmiri ahụ nọ na- ezo kwa ụbọchị , Noa na ezinụlọ ya nọ na- arụ ọrụ n’ ime ụgbọ ahụ .
Ụfọdụ ọrụ ha nọ na- arụ bụ inyere ibe ha aka , idowe ụgbọ ahụ ọcha , na inye ụmụ anụmanụ ihe oriri .
Ma , mmiri ahụ mechara nugharịa ụgbọ ahụ ma bulie ya elu , ụgbọ ahụ amalitezie ịkwọpụ .
Ka mmiri ahụ na- eto n’ ike n’ ike , o buliri ụgbọ ahụ elu ruo mgbe naanị ya “ na- ese n’ elu mmiri n’ ụwa . ”
(
Jenesis 7 : 17
) Ihe ahụ merenụ gosiri na Jehova , bụ́ Chineke Onye Pụrụ Ime Ihe Niile , nwere ike dị ukwuu .
Ọ ga- abụ na Noa kelere Jehova maka otú o si zọpụta ya na ezinụlọ ya .
Ma , o kelekwara ya maka otú o si jiri ha dọọ ndị ahụ nwụrụnụ n’ iju mmiri ahụ aka ná ntị .
N’ oge Noa na ndị ezinụlọ ya nọ na- adọ ndị mmadụ aka ná ntị , o nwere ike ịdị Noa na ndị ezinụlọ ya ka o nweghị uru ihe ha na- agwa ha bara .
O nweghị onye kwere ege ha ntị .
Chebagodịrị ihe a echiche : Ọ ga- abụ na tupu iju mmiri ahụ , Noa nwere ụmụnne ndị nwoke na ndị nwaanyị , ụmụnne ya ahụ enweekwa ụmụ nke ha .
Ma o nweghị onye n’ ime ha gere ya ntị ma e wezụga nwunye ya , ụmụ ya atọ , na ndị nwunye ha .
(
Jenesis 5 : 30
) O doro anya na ihe kasiri Noa na ezinụlọ ya obi mgbe ha nọ n’ ime ụgbọ ahụ bụ na ha chetara mbọ niile ha gbara ka ha nyere ndị ajọ omume ahụ aka .
Jehova agbanwebeghị kemgbe oge Noa .
(
Malakaị 3 : 6
) Jizọs Kraịst kwukwara na oge anyị a ga- adị ka “ ụbọchị Noa . ”
(
Matiu 24 : 37
) Anyị bi n’ oge nsogbu .
Nsogbu a ga- akwụsị n’ oge Chineke ga- ebibi ụwa ajọ omume a .
Ndị na- efe Chineke n’ oge a na- agwakwa ndị niile chọrọ ige Chineke ntị ihe Chineke na- aga ime .
Ị̀ ga- ege ntị n’ ihe ha na- ekwu ?
Ọ bụrụ na ị malitela ige ntị n’ ozi ọma na- enye ndụ ha na- ekwusa , ị̀ ga- eso ha na- ekwusara ya ndị ọzọ ?
Noa na ezinụlọ ya mere otú ahụ , anyị kwesịkwara iṅomi ha .
‘ E BUURU HA GAFEE MMIRI AHỤ N’ ENWEGHỊ IHE MERE HA ’
Mgbe nnukwu mmiri ahụ bidoro ibugharị ụgbọ ahụ , o doro anya na Noa na ezinụlọ ya nụrụ mkpọtụ osisi ndị e ji rụọ ụgbọ ahụ na- eme .
Noa ọ̀ chị obi n’ aka
n’ ihi otú ebili mmiri si na- akwagharị ụgbọ ahụ , na- eche na ụgbọ ahụ nwere ike ịnyakasị ?
Mbanụ !
Ndị nwere ike ichewe otú ahụ bụ ndị na- enweghị okwukwe .
Ma Noa atụghị ụjọ n’ ihi na Baịbụl sịrị na ‘ Noa ji okwukwe rụọ ụgbọ . ’
(
) Noa ò nwere okwukwe na gịnị ga- eme ?
Cheta na ya na Jehova gbara ndụ , Jehova agwa ya na ya ga- eme ka a ghara inwe ihe ga- eme ya na ezinụlọ ya n’ iju mmiri ahụ .
(
Jenesis 6 : 18 , 19
) Ọ̀ bụ na Onye kere eluigwe na ụwa na ihe niile dị ndụ nọ n’ ime ya enweghị ike ime ka ihe ọ bụla ghara ime ụgbọ ahụ ?
O doro anya na o nwere ike ime ya .
Noa tụkwasịrị Jehova obi na ọ ga- emezu ihe o kwuru .
Jehova mezukwara ihe o kwuru n’ ihi na e buuru Noa na ezinụlọ ya “ gafee mmiri ahụ n’ enweghị ihe mere ha . ”
—
1 Pita 3 : 20
Mmiri ahụ mechara kwụsị mgbe o zochara ụbọchị iri anọ , ehihie na abalị .
A gụọ ya na kalenda nke oge a , o nwere ike ịbụ n’ ọnwa Disemba nke afọ 2370 Tupu Oge Ndị Kraịst ka ọ kwụsịrị izo .
Ma , oge Noa na ezinụlọ ya ga- apụta n’ ụgbọ ahụ eruwebeghị .
Mmiri ahụ etochiela ugwu niile .
Naanị ihe mmadụ ga- ahụ n’ elu mmiri ahụ bụ ụgbọ ahụ ụmụ mmadụ na ụmụ anụmanụ nọ n’ ime ya .
(
Jenesis 7 : 19 , 20
) Weregodị ya na ị na- ahụ Noa ka ọ na- ahazi ọrụ ya na Shem , Ham , na Jefet ga- arụ , ya bụ , inye ụmụ anụmanụ nri , ime ka ha dị ọcha , na ime ka ahụ́ gbasie ha ike .
Ọrụ a tara akpụ karịa ọrụ ndị ọzọ .
N’ eziokwu , Chineke a , bụ́ Onye mere ka ụmụ anụmanụ si ebe dị iche iche bata n’ ụgbọ ahụ ma nọrọ n’ enweghị nke na- emerụ ibe ya ahụ́ , mekwara ka ha nọrọ otú ahụ n’ ime ụgbọ ahụ ruo mgbe mmiri ahụ tara .
Ọ ga- abụ na Noa nọ n’ ime ụgbọ ahụ dee otú ihe niile si mee na mgbe ha mere .
O dere mgbe mmiri ahụ malitere na mgbe ọ kwụsịrị , deekwa na mmiri ahụ rikpuru ụwa niile ruo otu narị ụbọchị na ụbọchị iri ise .
Mmiri ahụ mechara tawa .
Otu ụbọchị , ụgbọ ahụ ji nwayọọ kwụsị “ n’ ugwu Ararat . ”
Ugwu Ararat a dị ná mba Tọki .
Ọ ga- abụ n’ ọnwa Eprel nke afọ 2369 Tupu Oge Ndị Kraịst ka ọ kwụsịrị n’ ugwu ahụ .
Ọ bụ mgbe ụbọchị iri asaa na atọ gachara , ya bụ , n’ ọnwa Jun nke afọ ahụ , ka a hụwara elu ugwu dị iche iche .
Mgbe ọnwa atọ gachara , ya bụ , n’ ọnwa Septemba , Noa wepụrụ ihe ụfọdụ e ji kpuchie elu ụgbọ ahụ .
Nke a mere ka ìhè na ikuku ndụ batawa n’ ụgbọ ahụ .
Noa mere ihe ndị nyeere ya aka ịmata ma mmiri ahụ ọ̀ tawala n’ elu ụwa nakwa ma mbara ala ọ̀ dịla mma obibi .
O zipụrụ ugoloọma n’ èzí .
Ugoloọma ahụ fere pụọ , ya efebata .
O nwere ike ịbụ na ọ na- ebere n’ elu ụgbọ ahụ ma o febata .
Noa mechara zipụ nduru .
Nduru ahụ lọghachikwutere ya ugboro ugboro ruo mgbe o mechara hụ ebe ọ ga- akpa akwụ́ .
—
Jenesis 7 : 24–8 : 13
O doro anya na Noa na- akpọkọta ndị ezinụlọ ya ka ha fee Chineke n’ oge ha nọ n’ ụgbọ
O doro anya na ihe gbasara ofufe Chineke dị Noa mkpa karịa ihe ọ bụla ọzọ ọ na- eme .
Weregodị ya na ị na- ahụ ka ya na ezinụlọ ya na- ezukọ ekpe ekpere kwa ụbọchị ma na- ekwu gbasara Nna ha nke eluigwe , bụ́ onye mere ka ha dịrị ndụ .
Mgbe ọ bụla Noa chọrọ ime ihe , ọ na- echere Jehova ka ọ gwa ya ihe ọ ga- eme .
Noa emepedịghị ụgbọ ahụ ma duru ezinụlọ ya na anụmanụ pụta n’ agbanyeghị na ọ matala na mmiri ahụ ataala , n’ agbanyeghịkwa na ha anọọla ihe karịrị otu afọ n’ ụgbọ ahụ .
(
Jenesis 8 : 14
) Noa cheere ka Jehova gwa ya ihe ọ ga- eme .
E nwere ọtụtụ ihe ndị isi ezinụlọ ga- amụta n’ aka Noa .
Noa abụghị onye ghaa ghaa ghaa .
Ọ dị ike ọrụ ma nwee ndidi .
Ọ gbakwara mbọ ka ọ ghara inwe ihe ga- eme ndị ezinụlọ ya .
Nke ka nke bụ na Noa na- ebu ụzọ amata ihe bụ́ uche Jehova Chineke tupu ya emee ihe ọ bụla ọ chọrọ ime .
Ọ bụrụ na anyị eṅomie okwukwe Noa n’ ihe niile ahụ o mere , ọ ga- abara ndị niile anyị hụrụ n’ anya uru .
“ SI N’ ỤGBỌ AHỤ PỤTA ”
Jehova mechara sị Noa : “ Si n’ ụgbọ ahụ pụta , gị na nwunye gị na ụmụ gị na ndị nwunye ụmụ gị . ”
Noa na ezinụlọ ya mere ihe Jehova kwuru .
Ha pụtara , ụmụ anụmanụ esorokwa ha pụta .
Olee otú ụmụ anụmanụ ahụ si pụta ?
Hà zọrọ ụzọ ụzọ ma ọ bụ kwatuo ibe ha mgbe ha na- apụta ?
Mbanụ !
Baịbụl sịrị na “ ha pụtara n’ ụgbọ ahụ n’ ụdị ha dị iche iche . ”
(
Jenesis 8 : 15-19
) Mgbe Noa na ezinụlọ ya si n’ ụgbọ ahụ pụta , ha kuuru ikuku ndụ si n’ ugwu Ararat na- ekusa ha .
Ha nọkwa n’ ugwu ahụ legharịa anya ma hụ na ihe ọjọọ na ime ihe ike adịkwaghị n’ ụwa .
Ma ndị Nefilim ahụ ma ndị mmụọ ozi ahụ nupụụrụ Chineke isi ma ndị niile ọzọ na- eme ihe ọjọọ n’ ụwa anọkwaghị .
Noa na ezinụlọ ya nweziri ohere ịmalite ụwa n’ isi .
Noa ma ihe ọ ga- eme .
Ihe mbụ o mere bụ ife Chineke .
Ọ rụrụ ebe ịchụàjà ma jiri anụmanụ ụfọdụ Chineke weere ka ndị dị ọcha chụọrọ Jehova àjà nsure ọkụ .
Anụmanụ ndị ahụ so ná ndị ha chịbara “ asaa asaa ” n’ ụgbọ ahụ .
(
Jenesis 7 : 2 ;
8 : 20
) Jehova ọ̀ nabatara àjà a ha chụụrụ ya ?
Baịbụl zara ajụjụ a nke ọma .
Ọ sịrị : “ Jehova wee nụ ísì ụtọ . ”
Àjà a ha chụụrụ ya mere ya obi ụtọ .
Obi tọkwara ya ụtọ mgbe ọ hụrụ Noa na ezinụlọ ya n’ ụwa n’ ihi na ha bụ ndị ezi omume , ha ekpebisiekwala ike ime uche ya .
Nke a mere ka Jehova kwụsị iwe ọ na- ewe n’ oge ahụ ihe ọjọọ juru n’ ụwa .
Ma , nke a apụtaghị na Jehova tụrụ anya na ha ga- aghọ ndị zuru okè .
Amaokwu ahụ sịkwara : “ Ọchịchọ obi mmadụ jọrọ njọ malite n’ oge ọ bụ nwata gawa . ”
(
Jenesis 8 : 21
) Ka anyị leba anya n’ otú Jehova si gosikwuo na ya na- enwere ụmụ mmadụ ndidi ma na- emere ha ebere .
Chineke kagbuziri ọnụ ọ bụrụ ala mgbe Adam na Iv nupụụrụ ya isi .
Ọnụ ahụ ọ bụrụ ala mere ka ịrụ ọrụ ubi sie ezigbo ike n’ oge ahụ .
Ọ bụ nna Noa aha ya bụ Lemek gụrụ Noa aha .
Ọ ga- abụkwa na ihe aha ahụ pụtara bụ “ Ezumike , ” ma ọ bụ “ Nkasi obi . ”
Lemek kwuru na Noa ga- eme ihe ga- eme ka Jehova wepụ ọnụ ahụ ọ bụrụ ala ma mee ka ụmụ mmadụ zuru ike .
Ọ ga- abụ na obi tọrọ Noa ezigbo ụtọ mgbe ọ matara na ihe ahụ Lemek kwuru ga- emezu ugbu a , nakwa na ala gazi na- eme nri ma ha kọọ ihe na ya .
Nke a mere ka Noa malite ịrụ ọrụ ugbo ozugbo ha pụtachara n’ ụgbọ ahụ .
—
Jenesis 3 : 17 , 18 ;
5 : 28 , 29 ;
9 : 20
Noa na ndị ezinụlọ ya si n’ ụgbọ pụta ma banye n’ ụwa nke ihe ọjọọ na- adịkwaghị na ya
Jehova nyekwara Noa na ndị niile si n’ ezinụlọ ya iwu ụfọdụ ga- enyere ha aka ná ndụ .
Ụfọdụ n’ ime ha bụ ka ha ghara igbu mmadụ nakwa ka ha ghara iri ọbara .
Iwu ndị ahụ o nyere ha esighị ike n’ ihi na ha ga- edebeli ha .
Chineke na ụmụ mmadụ gbakwara ndụ .
O kwere ha nkwa na ya agakwaghị eji mmiri ebibi ihe niile dị ndụ n’ ụwa .
Jehova mere ka e nwee ihe ga- eme ka obi sie ụmụ mmadụ ike na ya ga- emezu ihe a o kwuru .
O mere ka otu ihe mmadụ na- ahụtụbeghị pụta na mbara ígwé , ya bụ , eke na egwurugwu .
Eke na egwurugwu ọ bụla anyị hụrụ na- echetara anyị nkwa ahụ Jehova kwere , bụ́ nke gosiri na ọ hụrụ anyị n’ anya .
—
Jenesis 9 : 1-17
Ọ bụrụ na akụkọ Noa bụ akụkọ ifo , ọ gaara akwụsị mgbe e kwuchara na eke na egwurugwu pụtara na mbara ígwé .
Ma Noa dịrị ndụ n’ ụwa n’ eziokwu .
Ihe agakwaraghị ya siriri werere .
Ebe ọ bụ na ndị mmadụ na- adite ndụ aka n’ oge ahụ , Noa dịrị ndụ narị afọ atọ na iri ise ọzọ mgbe e nwechara iju mmiri ahụ .
Ọtụtụ ihe mere n’ oge ahụ kpataara ya obi ọjọọ .
O nwere mgbe Noa gara ṅụrọọ anya .
Ma , nwa nwa ya bụ́ Kenan meziri ihe ka njọ .
Ihe a o mere kpataara ndị si n’ ezinụlọ Kenan ezigbo nsogbu .
Noa dịtere ndụ aka nke na ọ hụrụ mgbe ụmụ ụmụ ya malitere ikpere arụsị na ime ihe ike n’ oge Nimrọd .
Ma , ihe ọma meere Noa n’ oge ahụ bụ na ọ hụrụ ka nwa ya Shem bịara nwee ezigbo okwukwe na Jehova ma mee ka ndị ezinụlọ ya nweekwa okwukwe .
—
Jenesis 9 : 21-28 ;
10 : 8-11 ;
11 : 1-11
Anyị kwesịkwara ịna-eme uche Chineke otú ahụ Noa mere n’ agbanyeghị nsogbu ndị nwere ike ịbịara anyị .
Ọ bụrụ na ndị anyị na ha nọ enupụrụ Chineke isi ma ọ bụ kwụsị ife ya , anyị kwesịrị ịna-efe Chineke otú ahụ Noa mere .
Obi ga- atọ Jehova ezigbo ụtọ ma anyị mee otú ahụ .
Jizọs Kraịst kwuru na “ ọ bụ onye tachiri obi ruo ọgwụgwụ ka a ga- azọpụta . ”
—
Matiu 24 : 13
Ajụjụ Ndị Baịbụl Zara
Chineke ọ̀ na- anụ ekpere niile ndị mmadụ na- ekpe ?
Chineke na- anụ ekpere ndị mmadụ na- ekpegara ya n’ agbanyeghị ebe ha si .
(
Abụ Ọma 145 : 18 , 19
) Okwu ya , bụ́ Baịbụl , gwara anyị ka anyị kọọrọ ya ihe ọ bụla na- echegbu anyị .
(
Ndị Filipaị 4 : 6 , 7
) Ma , e nwere ekpere ndị na- anaghị adị Chineke mma .
Dị ka ihe atụ , ekpere ndị mmadụ bu n’ isi na- ekpe ugboro ugboro anaghị amasị Chineke .
—
Gụọ
Matiu 6 : 7
Ihe ọzọkwa bụ na Jehova anaghị anụ ekpere nke ndị kpachaara anya na- enupụrụ ya isi .
(
Ilu 28 : 9
) Dị ka ihe atụ , n’ oge Baịbụl , Chineke ekweghị aza ekpere ndị Izrel gburu ọchụ .
O doro anya na o nwere ihe ndị anyị kwesịrị ime ma ọ bụrụ na anyị chọrọ ka Chineke na- anụ ekpere anyị .
—
Aịzaya 1 : 15
Gịnị ka anyị kwesịrị ime ka Chineke na- anụ ekpere anyị ?
Anyị kwesịrị inwe okwukwe na Chineke ma ọ bụrụ na anyị chọrọ ka ọ nụ ekpere anyị .
(
Jems 1 : 5 , 6
) Anyị ga- ekwetasi ike na Chineke dị nakwa na ọ hụrụ anyị n’ anya .
Anyị nwekwara ike ime ka okwukwe anyị sie ike .
Otú anyị ga- esi eme ya bụ na anyị ga na- amụ Baịbụl n’ ihi na ọ bụ ihe ndị anyị na- amụta na ya ga- eme ka anyị nwee ezigbo okwukwe .
—
Ndị Hibru 11 : 1 ,
6
Anyị kwesịrị ịdị umeala n’ obi ma jiri obi anyị niile na- ekpegara Chineke ekpere .
Ekpere Ọkpara Chineke , bụ́ Jizọs , kpegaara Chineke gosiri na ọ dị umeala n’ obi .
(
Luk 22 : 41 , 42
) N’ ihi ya , anyị kwesịrị ibu ụzọ mata uche Chineke tupu anyị agwawa ya ihe anyị chọrọ ka o meere anyị .
Otú anyị ga- esi amata uche Chineke bụ ịmụ Baịbụl .
Anyị mee otú ahụ , ekpere anyị ga na- adaba n’ uche Chineke .
—
1 Jọn 5 : 14
Ụlọ Nche Septemba 1 , 2013
Gịnị mere ndị mmadụ ji atagbu onwe ha n’ ahụhụ ?
Olee mgbe ọ ga- ebi ?
Isiokwu Ndị Dị n’ Akwụkwọ A
Ọtụtụ Ndị Ọ Na- enweghị Ihe Ha Mere Na- anwụ Ọnwụ Ike
A na- anụ ụdị akụkọ ọjọọ a n’ ebe niile n’ ụwa .
Ihe mberede , mpụ , agha , ọdachi ndị na- emere onwe ha , na nsogbu ndị ọzọ akpatarala ọtụtụ ndị obi mgbawa .
Ọtụtụ ndị ọ na- enweghị ihe ha mere atagbuola onwe ha n’ ahụhụ ma nwụọ n’ ihi nsogbu ndị a .
Ọtụtụ ndị na- asị na ọ bụ Chineke na- akpata ihe ọjọọ niile ahụ na- emenụ .
Ha chere na Onye kere anyị enweghị ihe o ji ụmụ mmadụ kpọrọ .
Ndị ọzọ na- ekwu na Chineke na- ahụ ahụhụ anyị na- ata , ma ọ ma ụma gba nkịtị ka ihe ndị ahụ na- eme .
E nwere ndị na- ekwu na Chineke eburula ụzọ kpebie na ihe ndị ahụ ga- eme tupu ha ana-eme .
E nwekwara ihe ndị ọzọ ndị mmadụ na- ekwu .
Ma , olee ebe anyị ga- esi amata nke bụ́ eziokwu ?
N’ isiokwu ndị na- eso nke a , anyị ga- eleba anya n’ Okwu Chineke , bụ́ Baịbụl , ka ọ gwa anyị ihe kpatara ndị mmadụ ji ata ahụhụ na otú ahụhụ niile ga- esi akwụsị .
Gịnị Mere Ndị Mmadụ Ji Ata Ahụhụ ?
ỌCHỊCHỊ ỌJỌỌ
Baịbụl sịrị : “ Mgbe onye ajọ omume ọ bụla na- achị , ndị mmadụ na- asụ ude . ”
—
Ilu 29 : 2
.
Kemgbe ụwa , ọtụtụ ndị ọchịchị aka ike achịala ndị mmadụ .
Nke a emeela ka ndị ha na- achị tagbuo onwe ha n’ ahụhụ .
Ma , ọ bụghị ndị ọchịchị niile dị otú ahụ .
O nwere ike ịbụ na ụfọdụ n’ ime ha bu n’ obi imere ndị ha na- achị ihe ọma .
Ma , ozugbo ha banyere n’ ọchịchị , ha na- achọpụtakarị na mbọ ha na- agba anaghị enwe isi n’ ihi mgba okpuru ndị ibe ha na- agba ha nakwa n’ ihi otú ha na ndị ọzọ si amarịta aka .
Ihe ọzọ bụ na ha nwere ike iji ikike e nyere ha na- eme ihe ga- abara naanị onwe ha uru , ya emezie ka ndị ha na- achị na- atagbu onwe ha n’ ahụhụ .
Otu onye na- ahụbu maka mmekọrịta mba Amerịka na mba ndị ọzọ , bụ́ Henry Kissinger , sịrị : “ Kemgbe ụwa , ọtụtụ mbọ ndị ọchịchị na- agba akụọla afọ n’ ala , ihe ndị ha tụkwara anya na ha ga- emere ndị mmadụ enweghịkwa nke nwere isi . ”
Baịbụl kwukwara na “ ọ dịrịghị mmadụ nke na- eje ije ọbụna iduzi nzọụkwụ ya . ”
(
Jeremaya 10 : 23
) Ụmụ mmadụ enweghị ike ịchị onwe ha n’ ihi na ha enweghị amamihe ha ga- eji achị onwe ha , ha amaghịkwa ihe echi ga- abụ .
Ọ bụrụ na ndị mmadụ agaghị achịli onwe ha , ọ̀ bụzi mba ha ka ha ga- achịtali ?
Ị̀ hụla ihe mere na ndị ọchịchị enweghị ike ime ka ahụhụ ndị mmadụ na- ata kwụsị ?
Nke a na- egosi na ihe na- akpatakarị ahụhụ ndị mmadụ na- ata bụ ọchịchị ọjọọ .
Jizọs sịrị : “ Mmadụ niile ga- eji nke a mara na unu bụ ndị na- eso ụzọ m , ma ọ bụrụ na unu enwee ịhụnanya n’ etiti onwe unu . ”
—
Jọn 13 : 35
Ndị isi okpukpe dị iche iche na- agwa ndị mmadụ ka ha hụ ibe ha n’ anya ma dịrị n’ otu .
Ma , ha anaghị akụziri ndị okpukpe ha otú ha ga- esi hụ ndị ọzọ n’ anya nke na o nweghị onye ga- akpọ ibe ya asị .
Okpukpe so n’ ihe ndị na- eme ka ndị mmadụ na ibe ha kewaa ma kpọọ ibe ha asị kama ime ka ha hụ ibe ha n’ anya .
O sokwa eme ka ndị mmadụ na ibe ha nakwa mba dị iche iche na- ese okwu .
Otu ọkà mmụta n’ ihe banyere okpukpe , bụ́ Hans Küng , dere ná ngwụcha otu akwụkwọ ya , sị : “ Agha kacha njọ ndị mmadụ lụtụrụla bụ ndị nke ha lụrụ n’ ihi okpukpe ha ebe ọ bụ na okpukpe ha mere ka ha chee na ihe ha na- eme adịghị njọ . ”
Ihe ọzọkwa bụ na ọtụtụ ndị isi okpukpe ekwuola na nwoke na nwaanyị na- abụghị di na nwunye inwe mmekọahụ adịghị njọ nakwa na nwoke idina nwoke ibe ya na nwaanyị idina nwaanyị ibe ya abụghị ihe ọjọọ .
Nke a emeela ka ọrịa ju ebe niile , meekwa ka ọtụtụ ndị na- atụrụ ime ọkwà ma na- ete ime .
O meekwala ka ọtụtụ di na nwunye na ọtụtụ ezinụlọ tisaa .
Ihe ndị a akpatarala ọtụtụ ndị obi mgbawa na nhụsianya .
ỤMỤ MMADỤ EZUGHỊ OKÈ , HA NA- ACHỌKWA IHE GA- ABARA NAANỊ HA URU
Baịbụl sịrị : “ A na- anwa onye ọ bụla mgbe ọchịchọ nke aka ya rapụtara ya wee rafuo ya .
Mgbe ọchịchọ ahụ tụụrụ ime , ọ na- amụpụta mmehie . ”
—
Jems 1 : 14 , 15
Anyị niile na- eme mmehie n’ ihi na anyị bụ ndị na- ezughị okè .
Ọ bụ ya mere o ji dị mkpa ka anyị na- agba mbọ ka anyị ghara ime “ ihe anụ ahụ́ anyị na echiche anyị chọrọ . ”
(
Ndị Efesọs 2 : 3
) Ma , ọ bụrụ na ime ihe ọjọọ dị anyị n’ obi , ohere ime ya adapụtakwa ozugbo , ọ na- esiri anyị ezigbo ike ịhapụ ime ihe ọjọọ ahụ .
Ọ bụrụ na anyị emee ihe na- adịghị mma , ọ ga- akpatara anyị nsogbu .
Otu nwoke aha ya bụ P. D. Mehta dere n’ akwụkwọ ya na “ ihe kacha akpata ahụhụ anyị na- ata bụ agụụ ihe ọjọọ , anyaukwu , oké ọchịchọ , na ndụ okomoko . ”
Ọchịchọ ọjọọ ndị mmadụ na- enwe na otú mmanya , ọgwụ ọjọọ , ịgba chaa chaa , inwe mmekọahụ na ihe ndị ọzọ si rie ha ahụ́ emeela ka ọtụtụ ndị a na- akwanyere ùgwù n’ obodo ghọọ ndị iberiibe .
Nke a emeekwala ka ndị ezinụlọ ha , ndị enyi ha , na ndị ọzọ taa ahụhụ .
Otú a imi na anya dị ụmụ mmadụ maka na ha ezughị okè ga- eme ka anyị kweta na ihe Baịbụl kwuru bụ eziokwu , ya bụ , na “ ihe niile e kere eke na- asụkọ ude ma na- anọkọ n’ ihe mgbu ruo ugbu a . ”
—
Ndị Rom 8 : 22
IKE NDỊ MMỤỌ ỌJỌỌ NA- AKPA
Baịbụl gosiri na Setan bụ “ chi nke usoro ihe a ” nakwa na ndị mmụọ ọjọọ dị ike so ya arụ ọrụ .
—
2 Ndị Kọrịnt 4 : 4 ;
Mkpughe 12 : 9
Ndị mmụọ ọjọọ na- eme ka Setan .
Ọrụ ha bụ ịchị ndị mmadụ na iduhie ha .
Pọl onyeozi kwuru na ọ bụ ihe a ka ha na- eme .
Ọ bụ ya mere o ji sị na “ anyị nwere mgba , ọ bụghị megide ọbara na anụ ahụ́ , kama megide ọchịchị , megide ikike , megide ndị na- achị ụwa nke ọchịchịrị a , megide ìgwè ndị mmụọ ọjọọ n’ ebe ndị dị n’ eluigwe . ”
—
Ndị Efesọs 6 : 12
N’ agbanyeghị na ọ na- atọ ndị mmụọ ọjọọ ụtọ ịmaja ndị mmadụ , ma ọ bụchaghị ya bụ mkpa ha .
Ihe ha chọrọ bụ ime ka ndị mmadụ kwụsị ife Onye Kasị Ihe Niile Elu , bụ́ Jehova Chineke .
(
Abụ Ọma 83 : 18
) Ihe ndị mmụọ ọjọọ ji enweta ndị mmadụ ma na- eduhie ha bụ ihe ndị dị ka ịgụ kpakpando , ime anwansi , ịgba afa , na ịkọ ọdịnihu .
Ọ bụ ya mere Jehova ji agwa anyị ka anyị gbaara ihe ndị a ọsọ .
Ọ bụkwa ya mere o ji echebe ndị niile jụrụ ime ihe dị Setan na ndị mmụọ ọjọọ ya mma .
—
Jems 4 : 7
ANYỊ BI “ N’ OGE IKPEAZỤ ”
Ihe dị ka puku afọ abụọ gara aga , Baịbụl buru amụma , sị : “ Mara nke a , na n’ oge ikpeazụ , a ga- enwe oge dị oké egwu , nke tara akpụ . ”
Baịbụl kwuru ihe mere oge a ji bụrụ oge tara akpụ .
Ọ sịrị na “ ndị mmadụ ga- abụ ndị hụrụ naanị onwe ha n’ anya , ndị hụrụ ego n’ anya , ndị na- anya isi , ndị mpako , .
.
.
ndị na- enweghị obi mmadụ , ndị na- adịghị achọ inwe nkwekọrịta ọ bụla , ndị nkwutọ , ndị na- adịghị ejide onwe ha , ndị na- eme ihe ike , ndị na- adịghị ahụ ezi ihe n’ anya , ndị na- arara mmadụ nye , ndị isi ike , ndị nganga fụliri elu , ndị hụrụ ihe ụtọ n’ anya kama ịbụ ndị hụrụ Chineke n’ anya . ”
O doro anya na ihe kacha akpata ahụhụ ndị mmadụ na- ata bụ na anyị bi “ n’ oge ikpeazụ . ”
—
2 Timoti 3 : 1-4
Ugbu a anyị lebacharala anya n’ ihe ndị na- akpatara ndị mmadụ ahụhụ , ọ̀ bụ na anyị aghọtabeghị ihe mere na ndị mmadụ enweghị ike ime ka ahụhụ kwụsị n’ agbanyeghị na ha chọrọ ime otú ahụ ?
Ònyezi ka anyị ga- agakwuru ka o nyere anyị aka ?
Ọ bụ Onye kere anyị .
O kwere nkwa na ‘ ọ ga- ebibi ọrụ Ekwensu ’ na ndị mmụọ ọjọọ ya .
(
1 Jọn 3 : 8
) Isiokwu na- eso nke a ga- akọwa ihe Chineke ga- eme ka ahụhụ niile ndị mmadụ na- ata kwụsị .
Ahụhụ Niile Ga- akwụsị n’ Oge Na- adịghị Anya
A GA- ENWE EZIGBO ỌCHỊCHỊ
“ Chineke nke eluigwe ga- eme ka otu alaeze nke a na- agaghị ebibi ebibi malite ịchị .
A gaghịkwa enyefe ndị ọ bụla ọzọ alaeze ahụ .
Ọ ga- egwepịa alaeze ndị a niile , mee ka ha ghara ịdịkwa , ma ya onwe ya ga- adịru mgbe ebighị ebi . ”
—
Daniel 2 : 44
Alaeze Chineke bụ ọchịchị Chineke nke ga- esi n’ eluigwe na- achị .
Ọ bụ Jizọs Kraịst ka Chineke họpụtara ka ọ bụrụ eze Alaeze a .
Ọ ga- anọchikwa ndị ọchịchị niile e nwere n’ ụwa , meekwa ka uche Chineke mezuo ma n’ eluigwe ma n’ ụwa .
(
Matiu 6 : 9 , 10
) Ọchịchị ụmụ mmadụ agaghị anọchi ọchịchị a n’ ihi na ọ bụ ‘ alaeze ebighị ebi nke Onyenwe anyị na Onye Nzọpụta anyị bụ́ Jizọs Kraịst . ’
Alaeze Chineke ga- eme ka e nwee udo n’ ụwa ruo mgbe ebighi ebi .
—
2 Pita 1 : 11
OKPUKPE ỤGHA AGAKWAGHỊ ADỊ
‘ Setan na- eme onwe ya ka o yie mmụọ ozi nke ìhè .
Ya mere , ọ bụghị oké ihe ma ọ bụrụ na ndị ozi ya na- eme onwe ha ka ha yie ndị ozi nke ezi omume .
Ma ọgwụgwụ ha ga- abụ dị ka ọrụ ha si dị . ’
—
2 Ndị Kọrịnt 11 : 14 , 15
A ga- eme ka o doo onye ukwu na onye nta anya na okpukpe ụgha bụ ngwá ọrụ Ekwensu , meekwa ka okpukpe niile na- akpata ịkpọasị ma na- eme ka ndị mmadụ na- egburịta ibe ha gharazie ịdị .
Nke a ga- eme ka ndị niile hụrụ “ ezi Chineke ” n’ anya nwee “ otu okwukwe ” ma na- efe ya “ n’ ime mmụọ na n’ eziokwu . ”
Nke a ga- emekwa ka udo dịrị n’ ụwa , ndị mmadụ adịrịkwa n’ otu .
—
1 Ndị Tesalonaịka 1 : 9 ;
Ndị Efesọs 4 : 5 ;
Jọn 4 : 23
MMADỤ NIILE GA- EZU OKÈ
“ Chineke n’ onwe ya ga- anọnyekwara ha .
Ọ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ”
—
Mkpughe 21 : 3 , 4
Jehova Chineke ga- eme ka ihe a Baịbụl kwuru mezuo n’ ihi ọnwụ Ọkpara ya , bụ́ Jizọs , nwụụrụ ụmụ
mmadụ .
(
Jọn 3 : 16
) Mgbe Jizọs ga- achịwa ụwa , a ga- eme ka ụmụ mmadụ zuo okè .
Ụmụ mmadụ agakwaghị ata ahụhụ ọ bụla n’ ihi na “ Chineke n’ onwe ya ga- anọnyekwara ha ” ma hichapụ “ anya mmiri niile n’ anya ha . ”
N’ oge na- adịghị anya , ahụhụ niile ndị mmadụ na- ata ga- akwụsị .
Ụmụ mmadụ ga- ezukwa okè n’ ihi na “ ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
—
Abụ Ọma 37 : 29
NDỊ MMỤỌ ỌJỌỌ AGAKWAGHỊ ANỌ
“ [ Jizọs Kraịst ] wee jide dragọn ahụ , bụ́ agwọ mbụ ahụ , onye bụ́ Ekwensu na Setan , wee kee ya agbụ ruo otu puku afọ .
Ọ tụbakwara ya n’ ime abis ahụ , mechie ya ma kaa ya akara mgbe ọ tụbasịrị ya , ka o wee ghara iduhie mba niile ọzọ . ”
—
Mkpughe 20 : 2 , 3
Ike niile Setan na- akpa ga- akwụsị mgbe a ga- ejide ya na ndị mmụọ ọjọọ ya , kee ha agbụ ma tụba ha n’ ime “ abis . ”
Nke a pụtara na ha agakwaghị akpa ike ọ bụla .
Ha agakwaghị na- etinye aka n’ ihe ụmụ mmadụ na- eme .
Ụmụ mmadụ ga- ekuru ume ndụ n’ ụwa mgbe Setan na ndị mmụọ ọjọọ ya na- agakwaghị anọ .
‘ OGE IKPEAZỤ A ’ GA- AGWỤ
‘ Oge ikpeazụ a ’ ga- agwụ mgbe e nwechara ihe Jizọs kpọrọ “ oké mkpagbu . ”
Jizọs sịrị : “ Mgbe ahụ ka a ga- enwe oké mkpagbu nke a na- enwetụbeghị ụdị ya kemgbe ụwa malitere ruo ugbu a , ee e , a gaghị enwekwa ya ọzọ . ”
—
Matiu 24 : 21
Mkpagbu ahụ ga- abụ oké mkpagbu n’ ihi na n’ oge ahụ , a ga- enwe ụdị nsogbu ndị a na- enwetụbeghị n’ ụwa .
Oké mkpagbu ahụ ga- akwụsị n’ oge a ga- alụ ‘ agha nke oké ụbọchị Chineke , Onye Pụrụ Ime Ihe Niile . ’
Aha ọtụtụ ndị na- akpọ agha a bụ Amagedọn .
—
Mkpughe 16 : 14 ,
16
Ndị nọ n’ ebe niile n’ ụwa , bụ́ ndị ihe ọma na- adị mma , na- atụ anya oge Chineke ga- ebibi ụwa ọjọọ a .
Ka anyị leba anya n’ ihe ọma a ga- emere ha mgbe Alaeze Chineke ga- achịwa ụwa a .
CHINEKE GA- EMERE ANYỊ ỌTỤTỤ IHE ỌMA
“ Oké ìgwè mmadụ ” ga- anọ ndụ mgbe udo ga- adị n’ ebe niile n’ ụwa :
Baịbụl kwuru na e nwere “ oké ìgwè mmadụ ” a na- amaghị ole ha dị , bụ́ ndị ga- esi “ n’ oké mkpagbu ahụ pụta ” ma banye n’ ụwa ọhụrụ nke ezi omume .
(
Mkpughe 7 : 9 , 10 ,
14 ;
2 Pita 3 : 13
) Ha ga- ekwu na nzọpụta ha si n’ aka Jizọs Kraịst , onye bụ́ “ Nwa Atụrụ Chineke nke na- ewepụ mmehie nke ụwa . ”
—
Jọn 1 : 29
Ihe Chineke ga- akụziri ụmụ mmadụ ga- abara ha ezigbo uru :
N’ ụwa ọhụrụ , “ ihe ọmụma Jehova ga- ejupụta ụwa . ”
(
Aịzaya 11 : 9
) Ihe ndị so n’ ihe Chineke ga- akụziri ụmụ mmadụ bụ otú ha na ibe ha ga- esi na- ebi n’ udo ma na- elekọta ụwa .
Chineke kwuru , sị : “ Mụ onwe m , Jehova , bụ Chineke gị , Onye na- akụziri gị otú ị ga- esi baara onwe gị uru , Onye na- eme ka i jee ije n’ ụzọ i kwesịrị iso . ”
—
Aịzaya 48 : 17
A ga- akpọlite ndị anyị hụrụ n’ anya nwụrụ anwụ n’ ọnwụ :
N’ oge Jizọs nọ n’ ụwa , ọ kpọlitere enyi ya Lazarọs n’ ọnwụ .
(
Jọn 11 : 1 ,
5 ,
38-44
) Ihe a o mere na- egosi anyị ihe ọ ka ga- eme n’ ebe niile n’ ụwa mgbe Alaeze Chineke ga- achịwa .
—
Jọn 5 : 28 , 29
Ndị mmadụ ga- ebi n’ udo ma na- eme ezi omume ruo mgbe ebighị ebi :
Mgbe Kraịst ga- achịwa ụwa , ajọ omume agakwaghị adị .
Olee otú anyị si mara ?
Ọ bụ n’ ihi na Jizọs ma ihe dị onye ọ bụla n’ obi .
Nke a ga- eme ka o nwee ike ikpe ndị ezi omume na ndị ajọ omume ikpe otú kwesịrị ekwesị .
Ọ gaghị ekwe ka ndị na- ekweghị agbanwe omume ọjọọ ha biri n’ ụwa ezi omume nke Chineke .
—
Abụ Ọma 37 : 9 , 10 ;
Aịzaya 11 : 3 , 4 ;
65 : 20 ;
Matiu 9 : 4
Anyị elebala anya n’ ihe ọma ole na ole Baịbụl buru n’ amụma na ha ga- eme n’ ọdịnihu .
Mgbe Alaeze Chineke ga- achịwa ụwa , ‘ udo ga- ezu ebe niile , ’ udo ga- adịkwa ruo mgbe ebighị ebi .
(
Abụ Ọma 37 : 11 ,
29
) Ihe niile na- akpatara ndị mmadụ nsogbu na ahụhụ agakwaghị adị .
Obi kwesịrị isi anyị ike na ihe ndị a ga- eme n’ ihi na Chineke sịrị : “ Lee !
Ana m eme ihe niile ka ha dị ọhụrụ .
.
.
.
Okwu ndị a kwesịrị ntụkwasị obi , bụrụkwa eziokwu . ”
—
Mkpughe 21 : 5
Anyị Ji Ofufe Chineke Kpọrọ Ihe n’ Agbanyeghị na Anyị Dara Ogbenye
Mgbe m dị afọ atọ , ndị ọchịchị buuru nna m , nwanne ya nwoke nke ọ tọrọ , na nna m ochie gaa n’ ebe a manyere ha ka ha na- arụ ọrụ ike .
Ihe mere e ji buru ha gaa ebe ahụ bụ maka na ha achọghị itinye aka na ndọrọ ndọrọ ọchịchị .
Ọ bụ naanị nna m bụ onye na- anwụghị .
Mgbe a lụchara Agha Ụwa nke Abụọ n’ afọ 1947 , ọ lọtara .
Ma n’ oge ahụ , o merụọla ahụ́ n’ azụ .
N’ agbanyeghị na ahụ́ esizighị ya ike , okwukwe ya ka siri ike .
OTÚ IHE SI GBANWEE NÁ NDỤ ANYỊ
Mgbe m dị afọ itoolu , e buuru ezinụlọ anyị na ọtụtụ ezinụlọ ndị ọzọ bụ́ Ndịàmà Jehova si na Moldova gaa Saịberịa .
N’ abalị isii n’ ọnwa Julaị afọ 1949 , e buuru anyị n’ ụgbọ okporo ígwè e ji ebu ehi gawa .
Anyị nọrọ n’ ụgbọ ahụ abalị iri na abụọ .
Mgbe anyị gbara ihe karịrị puku kilomita isii na narị kilomita anọ , anyị rutere n’ ọdụ okporo ígwè dị n’ obodo Lebyaze .
Ndị uwe ojii nọ ebe ahụ na- eche anyị eche .
E kewara anyị n’ ìgwè n’ ìgwè , a kpọrọ ndị nke a gaa ebe a , a kpọrọ ndị nke ọzọ gaa ebe ọzọ .
Ebe a kpọsara ìgwè nke anyị bụ n’ ụlọ akwụkwọ ọ na- enweghị ndị nọ na ya .
Ike gwụchara onye ọ bụla n’ ime anyị , obi jọkwara anyị njọ .
E nwere otu agadi nwaanyị anyị na ya nọ n’ ebe ahụ .
Nwaanyị a bidoro ịbụ abụ Ndịàmà Jehova dere n’ oge a na- alụ Agha Ụwa nke Abụọ .
O teghị aka mmadụ niile esoro ya bụwa abụ ahụ .
Ihe abụ ahụ kwuru bụ :
“ A chụpụrụ ọtụtụ ụmụnna n’ obodo ha , chụga ha n’ ebe dị anya .
A kpọgara ha n’ ebe ugwu na n’ ebe ọwụwa anyanwụ .
A mara ha ikpe ka ha tagbuo onwe ha n’ ahụhụ n’ ihi na ha na- arụ ọrụ Chineke .
N’ ebe ahụ , ha diri ọnwụnwa ọjọọ dị iche iche . ”
Ka oge na- aga , anyị malitere ịga ọmụmụ ihe kwa ụbọchị Sọnde n’ ebe dị ihe dị ka kilomita iri na atọ ma e si ebe anyị bi gawa ya .
Anyị na- apụkarị n’ isi ụtụtụ mgbe ezigbo oyi na- atụ ma gaa ije n’ elu snoo nke nwere ike iru mmadụ n’ úkwù .
Anyị na- akpụju n’ obere ụlọ anyị na- anọ amụ ihe .
Anyị niile na- eru mmadụ iri ise ma ọ bụ karịa .
Ihe mbụ anyị na- eme ma anyị rute bụ ịbụ otu abụ ma ọ bụ abụọ ma ọ bụkwanụ atọ .
Anyị bụchaa , anyị ekpee ekpere .
E kpechaa ekpere , a na- eji Baịbụl aza ajụjụ ndị mmadụ jụrụ .
Nke a na- ewe ihe dị ka otu awa .
Anyị na- abụkwu abụ ma zakwuo ajụjụ ndị ọzọ ndị mmadụ jụrụ .
Nnọkọ ahụ na- eme ka okwukwe anyị sie ezigbo ike .
NSOGBU NDỊ ỌZỌ BỊAARA ANYỊ
Ebe m guzo n’ ọdụ ụgbọ okporo ígwè dị na Jenkọi n’ ihe dị ka afọ 1974
Mgbe ọ na- erula afọ 1960 , ndị ọchịchị hapụrụ Ndịàmà Jehova ahụ a kpọgara ná mba ọzọ ka ha mewe ihe ụfọdụ a na- ekwebughị ka ha na- eme .
N’ agbanyeghị na anyị dara ogbenye , m gara Moldova .
Ọ bụ n’ ebe ahụ ka m hụrụ Nina .
Mama ya na papa ya na nne na nna ya ochie bụcha Ndịàmà Jehova .
O teghị aka mụ na ya alụọ ma laghachi Saịberịa .
Ọ bụ na Saịberịa ka anyị nọ mụọ nwa anyị nwaanyị aha ya bụ Dina n’ afọ 1964 .
Anyị mechara mụọ nwa anyị nwoke aha ya bụ Viktor n’ afọ 1966 .
Mgbe afọ abụọ gachara , anyị kwagara Yukren .
Anyị bi n’ obere ụlọ dị n’ obodo Jenkọi .
Obodo a dị ihe dị ka otu narị kilomita
na iri isii ma e si n’ obodo Yalta gawa ya .
Yalta dị n’ ebe a na- akpọ Krimia .
A machibidoro ọrụ Ndịàmà Jehova iwu na Krimia otú a machibidoro ya n’ ebe niile na Sọviet Yuniọn .
Ma , a naghị enyekarị anyị nsogbu .
A na- ekwetụ ka anyị na- aga ozi ọma na ọmụmụ ihe nakwa ka anyị na- eme ihe ndị ọzọ .
Nke a meziri ka ụfọdụ ụmụnna anyị kwụsịzie iji ofufe Chineke kpọrọ ihe .
Ha chere na ebe ọ bụ na ha ataala ezigbo ahụhụ mgbe ha nọ na Saịberịa , ugbu a bụzi oge ha ga- eji kpaa ego .
IHE ỌMA NDỊ MEERE ANYỊ
N’ abalị iri abụọ na asaa n’ ọnwa Mach afọ 1991 , gọọmenti Sọviet Yuniọn nyere Ndịàmà Jehova ikike ikpe okpukpe ha .
Ozugbo ahụ , anyị bidoro ịkwadebe mgbakọ abalị abụọ pụrụ iche a ga- enwe n’ ebe asaa na Sọviet Yuniọn .
E kwuru na anyị ga- enwe mgbakọ nke anyị n’ ebe a na- akpọ Odesa nke dị na Yukren .
E kwuru na mgbakọ a ga- amalite n’ abalị iri abụọ na anọ n’ ọnwa Ọgọst .
M rutere n’ ebe a ga- enwe mgbakọ a otu ọnwa tupu ụbọchị mgbakọ ahụ eruo ka m nwee ike nye aka kwadebe ebe a ga- anọ enwe ya , ya bụ , n’ otu nnukwu ámá egwuregwu a na- anọ agba bọl .
O nwere ndị mụ na ha so gaa ịrụ ọrụ ahụ .
Anyị na- arụgide ọrụ ruo mgbe chi jiri .
Ọtụtụ mgbe , anyị na- ehi ụra n’ oche ndị dị n’ ámá egwuregwu ahụ ruo mgbe chi bọrọ .
Ụfọdụ ụmụ nwaanyị bụ́ Ndịàmà Jehova nọ na- ekpochasị ma na- azachasị ogige ámá egwuregwu ahụ .
Unyi ndị a zapụtara ma kpofuo juru ihe karịrị gwongworo atọ .
Ụmụnna ndị na- ahụ maka inweta ụlọ obibi gara n’ ebe dị iche iche n’ obodo ahụ na- achọ ebe a ga- enwetara puku mmadụ iri na ise a na- atụ anya ha ụlọ .
Ka nke a na- eme , anyị nụrụ ozi wụrụ onye ọ bụla akpata oyi n’ ahụ́ .
N’ abalị iri na itoolu n’ ọnwa Ọgọst , mgbe ọ fọrọ naanị abalị ise ka mgbakọ ahụ bido , e kweghị ka onyeisi ala mba Sọviet Yuniọn n’ oge ahụ , bụ́ Mikhail Gorbachev , pụta èzí n’ ebe ọ gara ezumike n’ ebe dị nso n’ obodo Yalta .
Ebe ahụ adịghị anya n’ ebe anyị nọ na- akwadebe mgbakọ ahụ .
A kagburu ikike e nyere anyị inwe mgbakọ ahụ .
Ndị chọrọ ịbịa mgbakọ ahụ bidoro ịkpọ na fon ma na- ajụ ihe ha ga- eme ebe ọ bụ na ha agbaala tiketi bọs na ụgbọ okporo ígwè ga- ebu ha abịa .
Ndị na- ahazi mgbakọ ahụ kpesiri ekpere ike ma gwazie ndị ahụ na- akpọ na fon ka ha bịawa .
Ụmụnna anyị nọgidere na- akwadebe mgbakọ ahụ ma na- ekpesikwa ekpere ike .
Ụmụnna ndị na- ahụ maka otú a ga- esi bute ndị mmadụ ná mgbakọ ahụ nọ na- agakwuru ndị si ebe dị iche iche na Sọviet Yuniọn bịa mgbakọ ahụ ma buru ha na- aga ebe e nweteere ha ụlọ .
Kwa ụtụtụ , ndị so na Kọmitii Na- ahụ Maka Mgbakọ ahụ na- aga ahụ ndị isi obodo ka ha mara ma à ga- ekwe anyị nwee mgbakọ ahụ .
Ha gachaa , o nweghị akụkọ ọma ha na- eji alọta .
OTÚ E SI ZAA EKPERE ANYỊ
Na Tọzdee , abalị iri abụọ na abụọ n’ ọnwa Ọgọst , bụ́ mgbe ọ fọrọ naanị ụbọchị abụọ ka mgbakọ ahụ malite , ndị so na Kọmitii Na- ahụ Maka Mgbakọ ahụ ji ozi na- eme obi ụtọ lọta .
Ha kwuru na e nyela anyị ikike inwe mgbakọ ahụ .
Mgbe anyị bụrụ abụ mmeghe ma kpee ekpere ná mgbakọ ahụ , ọṅụ juru onye ọ bụla obi .
Mgbe ihe omume ehihie Satọdee gwụrụ , anyị alaghị ruo mgbe chi jiwere n’ ihi na anyị na ụmụnna anyị nọ na- akparịta ụka .
Okwukwe ụmụnna anyị ndị a siri ezigbo ike .
Ọ bụ ya mere ha ji die ọtụtụ ọnwụnwa ndị bịaara ha n’ oge ndị gara aga .
Mgbakọ anyị nwere n’ Odesa , n’ afọ 1991
Kemgbe afọ iri abụọ na abụọ e mechara mgbakọ ahụ , Jehova agọzikwuola ozi anyị na- ejere ya .
E wuola ọtụtụ Ụlọ Nzukọ Alaeze n’ ebe dị iche iche na Yukren .
Ndịàmà Jehova adịkwuola ọtụtụ .
N’ afọ 1991 , anyị dị puku mmadụ iri abụọ na puku ise .
Ma ugbu a , anyị akarịala otu narị puku mmadụ na puku iri ise .
OTÚ JEHOVA SI GỌZIKWUO ANYỊ
Ndị ezinụlọ anyị ka bi n’ otu ụlọ ahụ dị na Jenkọi .
Ihe dị ka puku mmadụ iri anọ bi na Jenkọi ugbu a .
Ọ bụ eziokwu na ezinụlọ ndị bụ́ Ndịàmà Jehova dị ole na ole mgbe anyị si Saịberịa kwafeta ebe a n’ afọ 1968 , e nweela ọgbakọ isii ugbu a na Jenkọi .
Ndị ezinụlọ m adịkwala ọtụtụ ugbu a .
Ụmụ m amụọla ụmụ nke ha , ụmụ ha amụọkwa ụmụ nke ha .
Anyị niile na- efe Jehova .
Ọ̀ Bụ n’ Oge A Na- ewu Ụlọ Elu Bebel Ka Asụsụ Ndị Anyị Na- asụ Malitere ?
IHE a Baịbụl kọrọ ò mere eme n’ eziokwu ?
Ndị mmadụ hà malitere ịsụ asụsụ dị iche iche otu mgbe otú a Baịbụl kwuru ?
Ọ na- abụ ụfọdụ ndị nụ ihe a Baịbụl kwuru banyere otú asụsụ dị iche iche ndị mmadụ na- asụ si malite ma zuo ebe niile , ha amaa ọsụ .
Otu onye na- ede akwụkwọ kwuru na “ ihe a sịrị mere mgbe e wuru ụlọ elu Bebel bụ akụkọ kacha bụrụ akụkọ na- enweghị isi a kọtụrụla . ”
Otu onye nkụzi ndị Juu kwudịrị na akụkọ a “ bụ akụkọ ndị ọ na- enweghị ihe ha ma kọrọ mgbe ha chọrọ igosi otú mba dị iche iche si malite . ”
Gịnị mere na ndị mmadụ ekwetaghị ihe ahụ Baịbụl kwuru ?
Ọ bụ maka na ọ dị iche n’ ihe ụfọdụ ndị na- ekwu banyere otú asụsụ ndị mmadụ na- asụ si malite .
Dị ka ihe atụ , ụfọdụ ndị ọkà mmụta na- ekwu na asụsụ dị iche iche ndị mmadụ na- asụ amaliteghị otu ugboro , kama na asụsụ ndị ahụ si “ n’ otu asụsụ ” malite , e sizie n’ otu asụsụ ahụ nwee ọtụtụ asụsụ .
Ndị ọzọ na- ekwu na nke ọ bụla n’ ime asụsụ ndị mbụ ụmụ mmadụ sụrụ bidoro n’ onwe ya .
Ma , ha kwuru na mgbe asụsụ ndị ahụ malitere , otú ụmụ mmadụ si ekwu okwu yiri ebe ụmụ anụmanụ na- ebe ubé , nwayọọ nwayọọ , ha ekwuwezie ihe mmadụ na- aghọta nke ọma .
Ihe niile a ha na- ekwu emeela ka ọtụtụ ndị kweta ihe otu ọkachamara aha ya bụ W. T. Fitch dere n’ akwụkwọ ya .
Ọ sịrị : “ Anyị amatabeghị nke bụ́ eziokwu . ”
Olee ihe ndị na- eme nchọpụta na ndị na- amụ gbasara ihe mgbe ochie chọpụtarala gbasara otú asụsụ ndị mmadụ na- asụ si malite ?
Ihe ha chọpụtara ò gosiri na e nwere nke bụ́ eziokwu n’ ihe ndị ahụ ndị mmadụ na- ekwu ?
Ka ihe ha chọpụtara ò gosiri na ihe Baịbụl kwuru bụ eziokwu ?
Ka anyị burugodị ụzọ leruo ihe Baịbụl kwuru anya .
EBE O MERE NA MGBE O MERE
Baịbụl kwuru na ọ bụ “ n’ ala Shaịna ” ka a ghagburu asụsụ ụmụ mmadụ , ụmụ mmadụ agbasazie n’ ebe dị
iche iche n’ ụwa .
E mechaziri kpọwa ebe ahụ Babịlonia .
(
Jenesis 11 : 2
) Olee mgbe ihe ahụ mere ?
Baịbụl kwuru na ọ bụ n’ oge Pileg “ ka e kewara ụwa , ” ya bụ , ụmụ mmadụ .
A mụrụ Pileg ihe dị ka narị afọ abụọ na iri ise tupu a mụọ Ebreham .
N’ ihi ya , ihe ndị ahụ merenụ na Bebel mere n’ ihe dị ka puku afọ anọ na narị afọ abụọ gara aga .
—
Jenesis 10 : 25 ;
11 : 18-26
Ụfọdụ ndị ọkà mmụta kwuru na ọ bụ n’ otu asụsụ ka e si nweta asụsụ niile ndị mmadụ na- asụ n’ oge a .
Ha kwuru na ọ bụ n’ ihe foro obere ka ọ bụrụ otu narị puku afọ gara aga ka a sụrụ asụsụ ahụ e si na ya nweta asụsụ ndị mmadụ na- asụ n’ oge a .
*
Ndị ọzọ kwuru na asụsụ ndị mmadụ na- asụ taa si n’ asụsụ ole na ole ndị mmadụ sụrụ n’ ihe dị ka puku afọ isii gara aga .
Olee otú ndị na- amụ banyere asụsụ si mata otú asụsụ ndị a sụburu n’ oge gboo si malite ?
Magazin a na- akpọ
Economist
sịrị na “ a na- enyo otú ha si mata ya enyo . ”
Ọ sịrị na “ ndị ọkà mmụta enweghị ihe ndị e dere n’ oge ochie ha ga- eji amata asụsụ ndị mmadụ sụrụ n’ oge gboo . ”
Magazin ahụ kwukwara ihe mere otu ọkà mmụta ji kwuo na ụmụ mmadụ ji nwayọọ nwayọọ mụta asụsụ dị iche iche ha na- asụ .
Ọ sịrị na ihe ọkà mmụta ahụ kwuru bụ “ ihe o chepụtara n’ echiche nke onwe ya . ”
Ma , e nwere ihe “ ndị e dere n’ oge ochie a ga- eji amata asụsụ ndị mmadụ sụrụ n’ oge gboo . ”
Gịnị ka ihe ndị ahụ bụ ?
Oleekwa ihe ha na- egosi anyị banyere otú asụsụ ụmụ mmadụ si malite ?
Otu akwụkwọ e ji eme nnyocha kwuru , sị : “ Naanị asụsụ kacha ochie e dere ede nke mmadụ ga- atụ anya ịhụ bụ nke e dere n’ ihe dị ka puku afọ anọ ma ọ bụ puku afọ ise gara aga .
O nweghị nke mere ochie karịa ya . ”
Olee ebe ndị na- amụ banyere ihe ndị mgbe ochie hụrụ ‘ asụsụ ahụ kacha ochie e dere ede ’ ?
Ọ bụ n’ ebe ndịda Mesopotemia nke bụ́ ebe obodo Shaịna oge ochie dị .
N’ ihi ya , ihe a ha hụrụ gosiri na ihe Baịbụl kwuru bụ eziokwu .
NDỊ MMADỤ ANAGHỊ ECHE ECHICHE OTÚ ỤZỌ N’ IHI NA ASỤSỤ HA ABỤGHỊ OTU
Baịbụl kwuru na Chineke ‘ ghagburu asụsụ ndị mmadụ na Bebel ka ha ghara ịnụ [ ma ọ bụ ịghọta ] asụsụ ibe ha . ’
(
Jenesis 11 : 7
) Nke a mere ka ‘ ha kwụsị iwu obodo ahụ ’ ma “ si n’ ebe ahụ gbasaa n’ ebe niile n’ elu ụwa . ”
(
Jenesis 11 : 8 , 9
) N’ ihi ya , Baịbụl ekwughị na asụsụ niile ndị mmadụ na- asụ si “ n’ otu asụsụ . ”
Kama , o kwuru na asụsụ dị iche iche pụtara ná mberede .
Nke ọ bụla n’ ime ha nwekwara okwu niile ga- eme ka ndị na- asụ ya ghọta ihe ibe ha na- ekwu .
Asụsụ nke ọ bụla n’ ime ha dịkwa iche n’ ibe ya .
Ihe e dere n’ ụrọ n’ ihe dị ka puku afọ anọ gara aga nke a hụrụ na Mesopotemia
Oleekwanụ maka asụsụ dị iche iche a na- asụ taa ?
Hà yiri ibe ha , ka hà dị ezigbo iche n’ ibe ha ?
Otu ọkà mmụta sayensị aha ya bụ Lera Boroditsky kwuru , sị : “ Ndị na- amụ gbasara asụsụ amụọla asụsụ dị iche iche a na- asụ n’ ụwa ( ya bụ , ihe dị ka puku asụsụ asaa , ma , ọ bụ naanị ole na ole n’ ime ha ka ha lerurula anya nke ọma ) .
Ha chọpụtara na e nwere ọtụtụ ihe dị iche n’ asụsụ ndị ahụ . ”
Ọ bụ eziokwu na asụsụ ndị a na- asụ n’ otu mba nwere ike iyi ibe ha , ma ha dị ezigbo iche n’ asụsụ ndị a na- asụ ná mba ọzọ .
Dị ka ihe atụ , e nwere okwu ụfọdụ n’ asụsụ Igbo yiri okwu ụfọdụ n’ asụsụ Efịk , ma asụsụ abụọ a dị ezigbo iche n’ asụsụ Bekee ma ọ bụ asụsụ French .
Ọ bụ asụsụ ndị mmadụ na- asụ na- eme ka ha na- eche echiche otú ha si eche .
O sokwa n’ ihe mere ha ji aghọta ihe otú ha si aghọta ya ma ọ bụkwanụ akọwa ihe otú ha si akọwa ya .
Dị ka ihe atụ , onye Igbo ga- asị mmadụ , “ Lee ihe dị gị n’ aka
nri . ”
Ma n’ asụsụ ọzọ , mmadụ nwere ike ịsị , “ Lee ihe dị gị n’ aka
ndịda ebe ọwụwa anyanwụ . ”
Ọdịiche ndị a dị n’ asụsụ dị iche iche nwere ike ime ka mmadụ ghara ịghọta ibe ya .
Ọ bụ ya mere ndị ahụ na- arụ ụlọ elu na Bebel ji kwụsị ọrụ ahụ .
ỤMỤ MMADỤ HÀ BU ỤZỌ NA- EBE UBÉ KA ANỤMANỤ TUPU HA EKWUWE OKWU KA MMADỤ ?
Asụsụ mbụ ụmụ mmadụ sụrụ ọ̀ bụ asụsụ mmadụ ga- aghọtali ka ọ̀ bụ nke dị ka ubé ụmụ anụmanụ ?
Baịbụl kwuru na nwoke mbụ , bụ́ Adam , ji aka ya chepụta aha ọ gụrụ anụmanụ niile na nnụnụ niile .
(
Jenesis 2 : 20
) Ọ bụkwa Adam chepụtara ihe ọ gwara nwunye ya mgbe ọ hụrụ ya .
Nwunye ya jikwa ọnụ ya kwuo ihe Chineke nyere ha n’ iwu na ihe ga- eme ha ma ọ bụrụ na ha enupụrụ Chineke isi .
(
Jenesis 2 : 23 ;
3 : 1-3
) Ihe ndị a na- egosi na asụsụ mbụ ụmụ mmadụ sụrụ nwere okwu niile mmadụ na ibe ya ga- eji akparịta ụka ma kwuo otú obi dị ha .
Asụsụ ahụ a ghagburu na Bebel mere ka ndị na- arụ ụlọ ahụ ghara ịrụkọtali ọrụ ọnụ n’ ihi na ha enwezighị ike ịghọta ihe ibe ha na- ekwu .
Ma , asụsụ ọhụrụ ndị ha maliteziri ịsụ nwekwara okwu niile dị mkpa mmadụ na ibe ya ga- eji akparịta ụka .
Narị afọ ole na ole a ghagbuchara asụsụ ụmụ mmadụ na Bebel , ndị mmadụ rụrụ ọtụtụ obodo ndị mmadụ bijuru ma nwee ndị na- alụrụ ha agha .
Ha na ndị si mba ọzọ malitekwara ịzụkọrịta ahịa .
(
Jenesis 13 : 12 ;
14 : 1-11 ;
37 : 25
) Hà ga- emeli ihe ndị a niile ma a sị na asụsụ ha enweghị mkpụrụ okwu zuru ezu ndị mmadụ ga- aghọta nke ọma ?
Ihe ndị a Baịbụl kwuru gosiri na asụsụ mbụ ụmụ mmadụ sụrụ na ndị nke ha malitere ịsụ na Bebel abụghị mmadụ ibe ubé na iti mkpu ka anụmanụ , kama ha bụ asụsụ nwere okwu niile ga- eme ka mmadụ ghọta ihe ibe ya na- ekwu .
Ihe ndị ọkachamara chọpụtara n’ oge a gosiri na nke a bụ eziokwu .
Otu akwụkwọ na- ekwu gbasara asụsụ ụmụ mmadụ kwuru na “ o nweghị obodo e lebarala asụsụ ha anya nke na- enweghị okwu niile mmadụ nwere ike iji gwa ibe ya okwu , ma obodo ndị nke a sịrị na ha mepere emepe ma ndị nke a sịrị na ha emepeghị emepe . ”
Otu ọkà mmụta aha ya bụ Steven Pinker kwukwara ihe yiri ya n’ akwụkwọ o dere .
Ọ sịrị : ‘ E nwetụbeghị mgbe mmadụ na- ebe ubé ka anụmanụ tupu ya asụwa asụsụ ka mmadụ . ’
IHE GA- EME ASỤSỤ N’ ỌDỊNIHU
Anyị ahụla na e nwere ihe ndị e dere n’ oge ochie e ji amata asụsụ ndị mmadụ sụrụ n’ oge gboo , hụkwa ebe a hụrụ ihe ndị ahụ na afọ ole ha nọrọla .
Anyị ahụkwala na e nwere ezigbo ọdịiche dị n’ asụsụ dị iche iche ndị mmadụ na- asụ , hụkwa na asụsụ ndị a sụrụ n’ oge ochie nwere okwu niile mere ka ndị sụrụ ha nwee ike ịkparịta ụka nke ọma .
Ugbu a anyị lebarala ihe ndị a anya , gịnị ka anyị kwesịziri ikwu ?
Ọtụtụ ndị ekwuola na ihe Baịbụl kwuru mere na Bebel bụ eziokwu .
Baịbụl gwara anyị na Jehova Chineke ghagburu asụsụ ụmụ mmadụ na Bebel maka na ha nupụụrụ ya isi .
(
Jenesis 11 : 4-7
) Ma , o kwere nkwa na ya “ ga- agbanwe asụsụ nke ndị dị iche iche ka ọ bụrụ asụsụ dị ọcha , ka ha niile wee na- akpọku aha Jehova , ka ha wee jiri otu obi na- efe ya ofufe . ”
(
Zefanaya 3 : 9
) ‘ Asụsụ a dị ọcha ’ bụ eziokwu niile dị n’ Okwu Chineke .
Taa , eziokwu a na- eme ka ndị si n’ ebe niile n’ ụwa dịrị n’ otu .
Nke a na- egosikwa na n’ ọdịnihu , Chineke ga- agbanwe ihe o mere na Bebel .
Ọ ga- eme ka mmadụ niile sụwa naanị otu asụsụ .
Otu asụsụ ga- eme ka ụmụ mmadụ dịrịkwuo n’ otu n’ ebe niile n’ ụwa .
Chineke Hụrụ Onye Na- eji Obi Ụtọ Enye Ihe n’ Anya ”
Ọ bụrụ na mmadụ enye gị onyinye , olee ihe ga- eme ka onyinye ahụ mee gị obi ụtọ ?
O doro anya na obi ga- atọ ọtụtụ n’ ime anyị ụtọ ma ọ bụrụ na onye ahụ ji obi ya niile nye anyị onyinye ahụ maka na ọ hụrụ anyị n’ anya .
Ọ bụrụ na onye ahụ ejighị obi ya nye anyị ya , obi agaghị adị anyị ụtọ .
Mgbe ọ bụla mmadụ nyere anyị onyinye , ihe na- akacha anyị mkpa bụ ma onye ahụ ò jikwa obi ya nye anyị ya .
Otú ahụ ka ọ dịkwa Chineke .
Ka anyị leba anya n’ ihe Pọl onyeozi si n’ ike mmụọ nsọ dee ná
2 Ndị Kọrịnt 9 : 7
Gịnị mere Pọl ji dee ihe ahụ o dere n’ amaokwu a ?
Ihe mere o ji dee ya bụ ka ọ gbaa Ndị Kraịst bi na Kọrịnt ume ka ha gbatara Ndị Kraịst ibe ha bi na Judia ọsọ enyemaka .
Ma , Pọl ọ̀ manyere Ndị Kọrịnt amanye ka ha nye onyinye ahụ ?
N’ ebeekwanụ ?
Kama ịmanye ha amanye , ọ gwara ha , sị : “ Ka onye ọ bụla nye dị ka o kpebiri n’ obi ya , ọ bụghị ná mwute ma ọ bụ ná mmanye , n’ ihi na Chineke hụrụ onye na- eji obi ụtọ enye ihe n’ anya . ”
Ka anyị lebakwuo anya n’ ihe a Pọl kwuru .
“ Dị ka o kpebiri n’ obi ya . ”
Pọl kwuru na ezigbo Onye Kraịst na- enye onyinye maka na o burula ụzọ kpebie “ n’ obi ya ” na ọ ga- enye ya .
Tupu Onye Kraịst enye Ndị Kraịst ibe ya nọ ná mkpa onyinye , ọ na- ebu ụzọ chebara mkpa ha echiche .
Otu ọkà mmụta kwuru na okwu Grik a sụgharịrị “ kpebiri ” n’ amaokwu a “ pụtara ihe mmadụ bu ụzọ chebara echiche . ”
N’ ihi ya , Onye Kraịst na- ebu ụzọ echebara mkpa Ndị Kraịst ibe ya echiche ma jụọ onwe ya ihe o nwere ike ime iji gbooro ha mkpa ahụ .
—
1 Jọn 3 : 17
“ Ọ bụghị ná mwute ma ọ bụ ná mmanye . ”
Pọl kwuru ụdị onyinye abụọ Ndị Kraịst na- anaghị enye , ya bụ , nke e ji mwute enye na nke a manyere ha amanye ka ha nye .
Otú Pọl si dee okwu Grik a sụgharịrị “ mwute ” n’ amaokwu a bụ “ n’ obi ọjọọ ma ọ bụ n’ iru uju . ”
Otu akwụkwọ kwuru na ọ bụrụ na mmadụ ji mwute na- enye onyinye , “ obi ga na- ajọ ya njọ ma o cheta na ego ọ chọrọ inye ga- aghọzi nke onye ọzọ . ”
Ọ bụrụ na mmadụ enye onyinye ná mmanye , onyinye ahụ esighị ya n’ obi .
Ò nwere onye n’ ime anyị ga- achọ ịnata onyinye nke na- esighị onye nyere onyinye ahụ n’ obi ?
“ Chineke hụrụ onye na- eji obi ụtọ enye ihe n’ anya . ”
Pọl kwuru na ọ bụrụ na Onye Kraịst ekpebie inye onyinye , o kwesịrị iji obi ụtọ ma ọ bụ ọṅụ nye ya .
N’ eziokwu , mmadụ ga- enwe obi ụtọ ma ọ bụrụ na onyinye o nyere si ya n’ obi .
(
Ọrụ Ndịozi 20 : 35
) Ọ bụrụ na mmadụ ji obi ụtọ nye mmadụ ihe , obi ụtọ ahụ na- apụta ya n’ ihu .
N’ eziokwu , okwu bụ́ “ obi ụtọ ” na- egosi otú obi dị onye nyere onyinye ahụ nakwa otú ihu dị ya .
Ọ bụrụ na mmadụ ji obi ụtọ nye anyị onyinye , obi na- atọ anyị ụtọ , Chineke na- enwekwa obi ụtọ .
Lekwa otú Baịbụl ọzọ si sụgharịa ihe ahụ Pọl kwuru : “ Chineke na- ahụ onye ji obi ụtọ enye onyinye n’ anya . ”
—
Baịbụl Nsọ : Nhazi Katọlik .
“ Chineke hụrụ onye na- eji obi ụtọ na- enye ihe n’ anya ”
Mgbe Ndị Kraịst na- enye onyinye , ha anaghị echefu ihe ahụ Pọl onyeozi si n’ ike mmụọ nsọ dee .
Mgbe anyị chọrọ inyere ndị ọzọ aka ma ọ bụ iji oge anyị , ike anyị , ma ọ bụ ihe ndị anyị nwere meere ha ihe , anyị kwesịrị iji obi anyị niile mee ya , karịchaa ma ọ bụrụ ndị nọ ná mkpa ka anyị na- emere ya .
Inye ndị mmadụ ụdị onyinye a ga- eme ka anyị nwee obi ụtọ , ọ ga- emekwa ka anyị na Chineke dị ná mma n’ ihi na “ Chineke hụrụ onye na- eji obi ụtọ na- enye ihe n’ anya . ”
Omume Anyị Nwere Ike Ịkpasu Chineke Iwe—Otú Anyị Nwere Ike Isi Mee Ka Obi Dị Ya Ụtọ
Ọ̀ dịtụla mgbe mmadụ mere gị ihe were gị ezigbo iwe nke na i bewere àkwá ?
O nweghị onye ga- asị na mmadụ emetụbeghị ihe were ya iwe .
Mmadụ nwere ike ịghagide anyị ụgha .
Nke a nwere ike ịkpasu anyị iwe .
Ọ́ bụghị ya ?
— Otú ahụ ka ọ dịkwa Chineke .
Ọ na- ewute ya mgbe ọ bụla a ghagidere ya ụgha .
Ka anyị kwurịta banyere nke a ma hụ otú anyị nwere ike isi mee ka obi tọọ Chineke ụtọ kama ime ihe ga- ewute ya .
Baịbụl kwuru na ụfọdụ ndị sịrị na ha hụrụ Chineke n’ anya
‘ kpasuru ya iwe ’
ma
‘ mee ihe wutere ’
ya .
Ka anyị hụ ihe mere iwe ji ewe Jehova mgbe anyị na- emeghị ihe ọ chọrọ ka anyị mee .
Mmadụ abụọ mbụ Jehova kere n’ ụwa mere ihe wutere Jehova nke ukwuu .
Mgbe Jehova kere ha , o tinyere ha n’ ime paradaịs n’ ụwa .
Ihe a kpọrọ paradaịs ahụ bụ “ ogige Iden . ”
Ị̀ ma ndị mmadụ abụọ ahụ bụ ?
— Onye nke mbụ bụ Adam .
Onye nke abụọ abụrụ Iv .
Ka anyị hụ ihe ha mere nke wutere Jehova .
Mgbe Jehova tinyechara ha n’ ogige Iden , ọ gwara ha ka ha lekọtawa ya .
Ọ gwakwara ha ka ha mụọ ụmụ ma biri n’ ogige Iden ahụ , gwakwa ha na ọ bụrụ na ha erubere ya isi , ha agaghị anwụ anwụ .
Ma tupu Adam na Iv amụta ụmụ , o nwere ihe ọjọọ merenụ .
Ị̀ ma ihe ọ bụ ?
— Otu mmụọ ozi mere ka Iv na Adam nupụrụ Jehova isi .
Ka anyị hụ otú o si mee ya .
Mmụọ ozi ahụ mere ka ọ dị
ka à ga- asị
na agwọ na- ekwu okwu .
Ma , ihe Iv nụrụ dị ya ụtọ ná ntị .
Agwọ ahụ gwara ya na ọ ‘ ga- adị ka Chineke . ’
Nke a mere ka Iv mee ihe agwọ ahụ gwara ya .
Ị̀ ma ihe agwọ ahụ gwara ya mee ?
Iv riri mkpụrụ osisi Jehova gwara Adam ka ha ghara iri .
Tupu Chineke ekee Iv , ọ sịrị Adam : “ I nwere ike iri mkpụrụ nke osisi ọ bụla dị n’ ubi a rijuo afọ .
Ma erila mkpụrụ si n’ osisi ịma ihe ọma na ihe ọjọọ , n’ ihi na n’ ụbọchị i riri mkpụrụ si na ya , ị ga- anwụrịrị . ”
Iv ma iwu a Chineke nyere ha .
Ma , ọ nọ na- ele osisi ahụ anya wee hụ na “ mkpụrụ osisi ahụ dị mma oriri nakwa na ọ na- agụsi anya agụụ ike .
.
.
O wee ghọrọ mkpụrụ ya rie . ”
Iv mechara nye Adam mkpụrụ osisi ahụ , ‘ Adam erie ya . ’
Olee ihe i chere mere Adam ji rie mkpụrụ osisi ahụ ?
— Ọ bụ maka na ọ hụziri Iv n’ anya karịa otú ọ hụrụ Jehova .
Adam chọrọ ime ihe dị Iv mma kama ime ihe dị Chineke mma .
Ma , irubere Jehova isi dị mkpa karịa irubere
onye ọ bụla
ọzọ isi .
Ì chetara agwọ ahụ gwara Iv okwu ?
Otú ahụ mmadụ nwere ike ime ka ọ dị
na nwa bebi na- ekwu okwu , o nwere onye mere ka ọ dị ka à ga- asị na agwọ ahụ kwuru okwu .
Ma , ọ̀ bụ olu onye na- ekwu okwu n’ oge ahụ o yiri ka agwọ ọ̀ na- ekwu okwu ?
— Ọ bụ olu
“ agwọ mbụ ahụ ,
onye a na- akpọ Ekwensu na Setan . ”
Ị̀ ma otú ị ga- esi eme ka obi dị Jehova ụtọ ?
— Otú ị ga- esi eme ya bụ ịna-erubere Jehova isi mgbe niile .
Setan turu ọnụ na ya ga- eme ka mmadụ niile na- erubere yanwa isi .
Ọ bụ ya mere Jehova ji gwa anyị , sị : “ Mara ihe , nwa m , wee mee ka obi m ṅụrịa , ka m wee zaa onye na- akwa m emo okwu . ”
Ọ bụ Setan na- akwa Jehova emo ma ọ bụ na- akparị ya .
Ọ sịrị na ya ga- emeli ka
mmadụ niile
kwụsị ife Chineke .
Ọ bụ ya mere o ji dị mkpa ka i mee ka obi dị Jehova ụtọ .
Otú ị ga- esi eme ya bụ irubere ya isi na ife ya .
Ị̀ ga- agbalịsi ike mee otú ahụ ?
Ajụjụ Ndị Baịbụl Zara
Olee ihe di na nwunye ga- eme ka ha na- ebi n’ udo ?
Ihe niile Baịbụl kwuru gbasara otú di na nwunye ga- esi na- ebi n’ udo ga- abara di na nwunye uru n’ ihi na ọ bụ Jehova Chineke , bụ́ Onye malitere alụmdi na nwunye , kwuru ihe ndị ahụ .
Baịbụl na- akụziri di na nwunye àgwà ndị nwere ike ime ka ha na- ebi n’ udo , na- akụzikwara ha àgwà ndị ha na- ekwesịghị ịkpa bụ́ ndị nwere ike ime ka ha ghara ibi n’ udo .
Ọ na- akụzikwara ndị di na nwunye otú ha ga- esi na- ekwurịta okwu ka ha na- enwekwu obi ụtọ n’ ezinụlọ ha .
—
Gụọ
Ndị Kọlọsi 3 : 8-10 ,
12-14
Ndị bụ́ di na nwunye kwesịrị ịna-akwanyere ibe ha ùgwù .
Ha ga na- ebi n’ udo ma ọ bụrụ na onye nke ọ bụla n’ ime ha ana-arụ ọrụ Chineke nyere ya .
—
Ndị Kọlọsi 3 : 18 , 19
Olee ihe di na nwunye ga- eme ka ha ghara ịhapụ ibe ha ?
Ọ bụrụ na di na nwunye hụrụ ibe ha n’ anya , ha agaghị ahapụ ibe ha .
Chineke na- akụziri anyị otú anyị ga- esi hụ ndị ọzọ n’ anya .
Chineke na Ọkpara ya , bụ́ Jizọs , gosikwara anyị otú anyị ga- esi na- eme ya eme .
—
1 Jọn 4 : 7 , 8 ,
19
Ọ bụrụ na di na nwunye aghọta na alụmdi na nwunye si n’ aka Chineke ma jiri ya kpọrọ ihe , ha agaghị ahapụ ibe ha .
Mgbe Chineke malitere alụmdi na nwunye , ọ chọrọ ka a ghara inwe mgbe di na nwunye ga- ahapụ ibe ha .
Di na nwunye nwere ike ibi n’ enweghị onye ga- ahapụ ibe ya n’ ihi na Chineke kere ụmụ nwoke na ụmụ nwaanyị otú ha ga- enwe ike ịna-egboro ibe ha mkpa ha .
O kekwara ha n’ onyinyo ya , ka ha nwee ike ịna-ahụ ibe ha n’ anya .
—
Jenesis 1 : 27 ;
2 : 18 ,
24
Ụlọ Nche Ọktoba 1 , 2013
Gịnị Ka Baịbụl Na- akụziri Anyị ?
Isiokwu Ndị Dị n’ Akwụkwọ A
Gịnị Mere I Ji Kwesị Inwe Mmasị n’ Ihe E Dere na Baịbụl ?
Baịbụl bụ akwụkwọ a kacha mara amara n’ ụwa niile .
Ọ̀ bụ n’ ihi gịnị ?
Otu ihe kpatara ya bụ na ihe e dere na Baịbụl gbasara anyị niile .
Baịbụl kọọrọ anyị akụkọ ụmụ mmadụ ndị dịrị ndụ n’ ụwa , otú ha na ibe ha si mekọrịta ihe nakwa otú ha na Chineke si mekọrịta ihe .
Ihe ndị ahụ Baịbụl kọrọ na- akụziri anyị ọtụtụ ihe .
Otú e si dee ha dị mfe nghọta nke mere na e nwere ike ịsụgharị ha n’ ọtụtụ asụsụ , ndị mmadụ aghọta ha n’ agbanyeghị ebe ha bi ma ọ bụ mgbe ha dịrị ndụ .
Ihe ọzọ bụ na ihe niile Baịbụl kwuru na- abara anyị uru .
Nke ka nke bụ na Baịbụl sịrị na ya bụ akwụkwọ
si n’ aka
Chineke nke kwuru
gbasara
Chineke .
Ọ gwara anyị aha Chineke , ụdị onye ọ bụ , na ihe o bu n’ obi kee ụwa na ụmụ mmadụ .
Ihe ahụ Chineke bu n’ obi agbanwebeghị , ọ gakwanụghị agbanwe .
Baịbụl gwakwara anyị na o teela Setan mawara Jehova aka , gwakwa anyị otú Jehova ga- esi akwụsị ihe ọjọọ niile ma gosi na Setan bụ onye ụgha .
N’ ihi ya , ọ bụrụ na anyị ana-agụ Baịbụl maka na anyị chọrọ ịmụta ihe n’ aka Chineke , anyị ga- enwe okwukwe na olileanya .
Ọ bụ na Baịbụl ka anyị nwere ike ịmata ọtụtụ ihe ọ na- enweghị ebe ọzọ anyị ga- esi amata ha .
Dị ka ihe atụ , Baịbụl gwara anyị nke bụ́ eziokwu n’ ihe ndị a :
Otú anyị si malite ịdị ndụ n’ ụwa na ihe mere anyị ji ata ahụhụ
Ihe Chineke merela ka o nwee ike napụta ụmụ mmadụ
Ihe Jizọs meerela anyị
Otú ihe ga- adị n’ ụwa n’ ọdịnihu nakwa otú ihe ga- adịrị ụmụ mmadụ n’ ọdịnihu
Ọ́ gaghị adị mma ka i lebatụ anya n’ ihe ndị e kwuru na peeji ndị na- esonụ ma hụ ihe Baịbụl na- akụziri anyị ?
Olee Otú Anyị Si Malite Ịdị Ndụ n’ Ụwa ?
Baịbụl akọghị ogologo akụkọ banyere otú eluigwe na ụwa si malite .
Naanị ihe ọ kọọrọ anyị na Jenesis , bụ́ akwụkwọ mbụ dị na Baịbụl , bụ : “ Ná mmalite , Chineke kere eluigwe na ụwa . ”
(
) Mgbe Chineke kechara ahịhịa na ụmụ anụmanụ , o kere nwoke na nwaanyị mbụ bụ́ Adam na Iv .
Ha dị iche n’ ụmụ anụmanụ n’ ihi na Chineke kere ha ka nwee àgwà ụfọdụ yanwa nwere .
O kere ha ka ha na- ekpebiri onwe ha ihe ha chọrọ ime .
Ọ bụ ya mere ha ga- eji aza ajụjụ ihe ọ bụla ha mere .
Ọ bụrụ na ha erubere Chineke isi , ha ga- eso mezuo ihe Chineke bu n’ obi kee ha , ya bụ , ka ha mụjuo ụwa , ha na ụmụ ha abụrụ ndị zuru okè ma biri n’ udo ruo mgbe ebighị ebi .
Ma , otu mmụọ ozi ji ohere ahụ mee ka ụmụ mmadụ mewe ihe ga- adị yanwa mma .
Ihe ahụ o mere mere ka ọ ghọọ Setan .
Setan pụtara “ Onye mmegide . ”
Setan ji agwọ duhie Iv .
Ọ gwara ya na ihe ga- akara ya mma ma ọ hapụ ige Chineke ntị .
Adam na Iv mere ihe Setan kwuru .
Nke a mere ka ha na Chineke ghara ịdịkwa ná mma .
Ihe a nne na nna anyị mbụ mere mere ka ndụ ebighị ebi kwaa ha , meekwa ka ha bufeere anyị niile mmehie na ezughị okè , meekwa ka anyị na- anwụ anwụ .
Ozugbo Adam na Iv mere mmehie , Chineke kwuru ihe ọ ga- eme ka ọ napụta ụmụ Adam ná nsogbu ahụ Adam buteere ha ma mee ka ha nwee olileanya ịdị ndụ ruo mgbe ebighị ebi .
Chineke buru amụma na a ga- enwe “ mkpụrụ , ” ya bụ , onye pụrụ iche nke ga- emecha bibie Setan ma wepụ nsogbu niile Setan na Adam na Iv kpataara ụmụ mmadụ .
(
Jenesis 3 : 15
) Onye ka “ mkpụrụ ” ahụ ga- abụ ?
E mechaa , anyị ga- amata .
Ma , Setan nọ na- agbalị ka ihe ọma Chineke bu n’ obi kee mmadụ ghara imezu .
O teghị aka , ya emee ka mmehie na ihe ọjọọ ju ebe niile .
Chineke kpebiziri na ya ga- eji iju mmiri bibie ndị ajọ omume .
Ọ gwara Noa , bụ́ nwoke ezi omume , ka ọ rụọ ụgbọ , ya bụ , nnukwu igbe ga na- ese n’ elu mmiri .
Ihe mere o ji gwa ya ka ọ rụọ ya bụ ka e jiri ya zọpụta ya na ezinụlọ ya na ụmụ anụmanụ ndị a gwara ya ka ọ chịba n’ ụgbọ ahụ .
Otu afọ iju mmiri ahụ bidoro , Noa na ezinụlọ ya si n’ ụgbọ ahụ pụta ma biri n’ ụwa nke a na- enwekwaghị ndị ajọ omume na ya .
Ma n’ oge ahụ , “ mkpụrụ ” ahụ abịabeghị .
—
Ihe a kọrọ n’ isiokwu a si na
Jenesis 1-11 ;
Jud 6 ,
14 , 15 ;
Mkpughe 12 : 9
Chineke Kwuru Otú Ọ Ga- esi Azọpụta Ụmụ Mmadụ
Chineke kwere nwoke ezi omume , bụ́ Ebreham , nkwa na a ga- esi n’ ezinụlọ ya nweta “ mkpụrụ ” ahụ e buru n’ amụma .
A ga- esi n’ aka mkpụrụ ahụ gọzie “ mba niile . ”
(
Jenesis 22 : 18
) Nwa nwa Ebreham , bụ́ Jekọb , mechara kwaga Ijipt .
Ọ bụ n’ ebe ahụ ka ezinụlọ ya nọ ghọọ mba Izrel .
Mgbe ha nọ n’ Ijipt , Fero ọjọọ chịrị Ijipt ji ụmụ Izrel mere ndị ohu ruo mgbe Chineke mere ka onye amụma ya , bụ́ Mozis , duru mba Izrel pụọ n’ Ijipt .
Mgbe ha na- apụ n’ Ijipt , Jehova rụrụ ọrụ ebube nke mere ka Osimiri Uhie kewaa abụọ , ụmụ Izrel esi na ya gafere .
Chineke mechara nye ụmụ Izrel iwu ga na- edu ha ma na- echebe ha .
Iwu Iri ahụ so n’ iwu ndị o nyere ha .
Iwu ndị ahụ kwuru ihe ndị ha ga na- eji achụ àjà ka a gbaghara ha mmehie ha .
Chineke si n’ ike mmụọ nsọ gwa Mozis na ya ga- ezitere ha onye amụma ọzọ .
Ọ bụ onye amụma ahụ ga- abụ “ mkpụrụ ” ahụ e kwere ná nkwa .
Mgbe ihe karịrị narị afọ anọ gachara , Chineke kwere Eze Devid nkwa na “ mkpụrụ ” ahụ e kwuru okwu ya n’ Iden ga- abụ eze , kwuokwa na alaeze ya ga- adị ruo mgbe ebighị ebi .
Ọ bụ ya ga- abụ Mesaya ahụ , bụ́ Onye Chineke họpụtara ka ọ napụta ụmụ mmadụ ma mee ka ụwa bụrụghachi paradaịs .
Chineke ji nke nta nke nta mee ka ndị mmadụ matakwuo onye Mesaya ahụ ga- abụ .
O si n’ ọnụ Devid nakwa n’ ọnụ ndị amụma ya ọzọ mee ka ha matakwuo ya .
Ha buru amụma na Mesaya ahụ ga- adị umeala n’ obi , dịrịkwa obiọma .
Ha kwukwara na mgbe ọ ga- achịwa ụwa , agụụ , mmegbu , na agha agazighị adị .
Ndị mmadụ na ibe ha ga- adị n’ udo .
Ha na ụmụ anụmanụ ga- adịkwa n’ udo .
Ọrịa , ahụhụ , na ọnwụ agakwaghị adị n’ ihi na o nwedịghị mgbe ọ bụ uche Chineke ka ha dịrị .
Ndị nwụrụ anwụ ga- esi n’ ọnwụ bilie ma bidokwa ịdị ndụ n’ ụwa .
Chineke si n’ ọnụ Maịka onye amụma kwuo na a ga- amụ Mesaya ahụ na Betlehem .
O sikwa n’ ọnụ Daniel onye amụma kwuo na a ga- emecha gbuo ya .
Ma , Chineke kwuru na ya ga- akpọlite Mesaya ahụ ma mee ya Eze n’ eluigwe .
Daniel hụkwara n’ ọhụụ na Alaeze Mesaya ahụ ga- emecha nọchie ọchịchị niile dị n’ ụwa .
Mesaya ahụ ò mecharanụ bịa otú ahụ e buru ya n’ amụma ?
Jenesis 22-50
, nakwa
Ọpụpụ ,
Diuterọnọmi ,
2 Samuel ,
Abụ Ọma ,
Aịzaya ,
Daniel ,
Maịka ,
Zekaraya 9 : 9
“ Anyị Ahụwo Mesaya Ahụ ” !
Ihe dị ka narị afọ anọ e dechara akwụkwọ ikpeazụ nke Akwụkwọ Nsọ Hibru , amụma ahụ Maịka buru gbasara Mesaya ahụ mezuru , ya bụ , a mụrụ Jizọs na Betlehem .
Ihe dị ka afọ iri atọ a mụchara ya , ya bụ , n’ afọ 29 Oge Ndị Kraịst , ihe mbụ Daniel buru n’ amụma gbasara Mesaya ahụ a na- atụ anya ya mezuru .
E mere Jizọs baptizim n’ afọ ahụ , Chineke ejiri mmụọ nsọ tee ya mmanụ .
Ihe ndị a mere kpọmkwem n’ oge e buru n’ amụma na Mkpụrụ ahụ , bụ́ Mesaya , ga- abịa .
Jizọs bidoro ozi ya ozugbo ahụ , “ na- ekwusa ma na- ezisa ozi ọma alaeze Chineke . ”
(
Luk 8 : 1
) Jizọs dị obiọma , dịrị nwayọọ ma hụ ndị mmadụ n’ anya otú ahụ e buru n’ amụma na ọ ga- adị .
Ihe ọ kụziiri ndị mmadụ baara ha uru , gosikwa na ọ hụrụ ha n’ anya .
Ọ gwọrọ ndị mmadụ “ ụdị ọrịa ọ bụla ” ha na- arịa .
Ihe niile a o mere gosiri na Chineke nọnyeere ya .
(
Matiu 4 : 23
) Ndị mmadụ , ma ndị ukwu ma ndị nta , bịakwutere Jizọs .
Ha kwuru na ha “ ahụwo Mesaya ahụ ” !
—
Jọn 1 : 41
Jizọs buru amụma na tupu Alaeze ya amalite ịchị ụwa , a ga- enwe agha , ala ọma jijiji , na ọtụtụ nsogbu ndị ọzọ .
Ọ gwara mmadụ niile ka ha ‘ na- eche nche . ’
—
Mak 13 : 37
Jizọs zuru okè , o rubekwaara Chineke isi .
Ma , o nwere ọtụtụ ndị iro , ha mechakwara gbuo ya .
Ọnwụ ya ghọrọ àjà zuru okè nke a ga- eji mee ka anyị nwetaghachi ihe ahụ Adam na Iv tufuru , ya bụ , olileanya ịdị ndụ na paradaịs ruo mgbe ebighị ebi .
Ọnwụ Jizọs na mkpọli Chineke kpọlitere ya n’ ọnwụ ụbọchị atọ ọ nwụchara mezuru amụma e buru na Baịbụl .
Mgbe a kpọlitechara Jizọs , ọ ghọrọ mmụọ dị ike .
Ma tupu ya alaghachi n’ eluigwe , ọ pụtara n’ ihu ihe karịrị narị mmadụ ise bụ́ ndị na- eso ụzọ ya ma gwa ha ka kwusaara “ ndị mba niile ” ozi ọma banyere ya na Alaeze ya .
(
Matiu 28 : 19
) Hà rụrụ ọrụ ahụ nke ọma otú Jizọs gwara ha ?
Matiu ,
Mak ,
Luk ,
Jọn ,
Ozi Ọma A Chọrọ Ka Mmadụ Niile Nụ
Mkpọli a kpọlitere Jizọs n’ ọnwụ mere ka obi sie ndị na- eso ụzọ ya ike , meekwa ka ha jiri ọrụ o nyere ha kpọrọ ihe .
Pọl onyeozi gara n’ ebe dị iche iche n’ Eshia Maịnọ nakwa n’ obodo ndị dị nso n’ Oké Osimiri Mediterenian .
O hiwere ọtụtụ ọgbakọ Ndị Kraịst n’ ebe ndị ahụ ma gbaa Ndị Kraịst ahụ ume ka ha ghara ikwe ka àgwà ọjọọ ndị mmadụ na- akpa na mkpagbu kpụ ọkụ n’ ọnụ a na- akpagbu ha mee ka ha daa mbà .
N’ agbanyeghị nsogbu ndị bịaara Ndị Kraịst , ha mụbara , ozi ha gbasakwara ebe niile .
E mechara tụọ Pọl mkpọrọ .
Ma mgbe ọ nọ n’ ụlọ mkpọrọ , o degaara ọgbakọ Ndị Kraịst akwụkwọ ozi ndị o ji gbaa ha ume ma nye ha ndụmọdụ .
Ọ gwara ha ka ha kpachara anya maka na nke ka njọ ka ga- eme , ya bụ , na e nwere Ndị Kraịst ga- ahapụ ezi ofufe .
Mmụọ nsọ Chineke mere ka Pọl mata na ndị yiri ‘ anụ ọhịa wolf obi tara mmiri ’ ga- abata n’ etiti Ndị Kraịst , na- ekwu “ ihe gbagọrọ agbagọ iji dọrọ ndị na- eso ụzọ Jizọs ka ha sowe ha . ”
—
Ọrụ Ndịozi 20 : 29 , 30
Mgbe ọ na- erule afọ 96 Oge Ndị Kraịst , e nweela Ndị Kraịst hapụrụ ezi ofufe .
N’ oge ahụ , Jizọs , bụ́ onye nọzi n’ eluigwe mgbe ahụ , mere ka Jọn onyeozi hụ ihe ndị ga- eme n’ ọdịnihu .
Jọn dere ha n’ akwụkwọ Mkpughe .
Ihe Jọn dere gosiri na ndị mmegide ma ọ bụ ndị nkụzi ụgha agaghị emeli ka Chineke ghara imezu ihe o bu n’ obi kee ụwa na ụmụ mmadụ .
O kwuru na “ mba niile na ebo niile na asụsụ niile na ndị niile ” ga- anụ ozi ọma Alaeze Chineke .
(
Mkpughe 14 : 6
) A ga- eme ka ụwa bụrụghachi paradaịs .
Onye ọ bụla chọkwara ime uche Chineke nwere ike ibi na ya .
Í cheghị na ihe ndị a Baịbụl kwuru bụ “ ozi ọma ” ?
Ọ bụrụ otú ahụ , gbalịa ka ị mụtakwuo ihe ndị Chineke kwuru gbasara ụmụ mmadụ , bụ́ ndị e dere na Baịbụl , chọpụtakwa otú ihe ndị ahụ nwere ike isi baara gị uru ugbu a nakwa n’ ọdịnihu .
I nwere ike ịga n’ Ịntanet danloduo Baịbụl na
www .
jw .
org
I nwekwara ike ịnọ n’ ebe ahụ gụọ akwụkwọ bụ́
Gịnị n’ Ezie Ka Bible Na- akụzi ?
, Baịbụl—Gịnị Ka Ọ Na- ekwu ?
,
Ozi Ọma Si n’ Aka Chineke .
I nwekwara ike ịgụ akwụkwọ ndị ọzọ kwuru ihe mere anyị ga- eji nwee obi ike na Baịbụl si n’ aka Chineke nakwa otú anyị ga- esi eme ihe Baịbụl kwuru ma n’ ezinụlọ anyị ma ná ndụ anyị .
I nwekwara ike ịgwa Ndịàmà Jehova ka ha kọwakwuoro gị ihe ndị na- edoghị gị anya .
Ihe a kọrọ n’ isiokwu a si n’
Ọrụ Ndịozi ,
Ndị Efesọs ,
Ndị Filipaị ,
Ndị Kọlọsi ,
Faịlimọn ,
1 Jọn ,
I Nwere Ike Idi Nsogbu Na- abịara Ndị Gbara Alụkwaghịm
Ihe mere e ji gbaa ụfọdụ ụmụ nwaanyị alụkwaghịm
*
bụ na di ha chere na ihe ga- akara ha mma ma ha gbaa ha alụkwaghịm .
E nwekwara ụfọdụ ụmụ nwaanyị ji aka ha gbaa di ha alụkwaghịm .
Ma , ọtụtụ ndị gbara di ha ma ọ bụ nwunye ha alụkwaghịm na- achọpụtakarị na ihe na- adịrị ha njọ karịa otú ha tụrụ anya ya .
Ọ bụrụ na di gị gbara gị alụkwaghịm n’ oge na- adịbeghị anya , ị ga- achọpụta na ihe a so n’ ihe kacha njọ metụrụla gị .
N’ ihi ya , ọ ga- adị mma ka anyị leba anya n’ ụfọdụ ndụmọdụ Baịbụl nyere , bụ́ ndị nwere ike inyere gị aka idi nsogbu ndị na- abịara ndị gbara alụkwaghịm .
NSOGBU NKE MBỤ :
OBI ỌJỌỌ GA NA- EME GỊ .
E nwere ọtụtụ ihe na- enye nwaanyị di ya gbara alụkwaghịm nsogbu n’ obi .
Ụfọdụ n’ ime ha bụ otú ọ ga- esi na- akpata ego ga- ezuru ya , otú naanị ya ga- esi azụ ụmụ ha , na otú naanị ya ga- esizi nọrọ .
O nwere ike ihe ndị a agaghị apụ ya n’ obi ngwa ngwa .
Otu ọkachamara nwụrụla anwụ aha ya bụ Judith Wallerstein chọpụtara na ụfọdụ ụmụ nwaanyị ndị di ha gbara alụkwaghịm ka na- eche
na a ghọgburu ha aghọgbu ma ọ bụ na a jụrụ ha ajụ n’ agbanyeghị na o nwere ike ịbụ na ọtụtụ afọ agafeela kemgbe a gbara ha alụkwaghịm .
Ha na- eche na “ ụwa nke ha dị iche , nakwa na a hụghị ha n’ anya . ”
IHE I NWERE IKE IME
Bee ákwá ma ọ bụrụ na ákwá agụọ gị
.
O nwere ike ịbụ na obi gị ka dị n’ ebe di gị ahụ nọ .
Ọ bụrụgodị na ọ na- emesi gị ike mgbe ahụ unu bi , ị ka nwekwara ike ibe ákwá maka na ọ bụghị ihe ị tụrụ anya ya ka ị hụrụ .
(
Ilu 5 : 18
) Ihere emela gị ibe ákwá n’ oge a bụ́ “ oge ịkwa ákwá . ”
—
Ekliziastis 3 : 1 ,
Anọla naanị gị mgbe niile .
Ọ bụ eziokwu na i kwesịrị ịnọ naanị gị mgbe ụfọdụ bee ákwá , ma onye ma ihe agaghị anọ naanị ya ruo ogologo oge .
(
) Mgbe gị na ndị enyi gị na- akparịta ụka , na- ekwu ihe ga- agba ha ume n’ ihi na ọ bụrụ na ị na- emekarị mkpesa banyere di gị , ndị mmadụ nwere ike gbawara gị ọsọ , a sịgodị na ihe ị na- ekwu bụ eziokwu .
Ọ bụrụ na e nwere mkpebi ndị dị mkpa ị ga- eme obere oge di gị gbachara gị alụkwaghịm , bụrụ ụzọ kọsara ya onye ị tụkwasịrị obi , bụ́ onye na- agaghị agwa gị naanị ihe ị chọrọ ịnụ .
Lebara onwe gị anya nke ọma .
Oké echiche ndị di ha gbara alụkwaghịm na- eche nwere ike ịkpatara ha nsogbu ndị dị ka ọbara mgbali elu na oké isi ọwụwa .
N’ ihi ya , ọ ga- adị mma ka ị na- eriju afọ , na- emega ahụ́ ma na- ehi ụra nke ọma .
—
Ndị Efesọs 5 : 29
Wepụsịa ihe ndị na- echetara gị ihe ọjọọ di gị mere gị .
I nwekwara ike iwepụsị ihe ndị na- adịzighị gị mkpa , ma etufula akwụkwọ ndị baara gị uru .
Ọ bụrụ na iwe na- ewe gị ma ị hụ foto agbamakwụkwọ unu ma ọ bụ ihe yiri ya , tinye ya n’ ime igbe ma dowere ya ụmụ gị .
Gbalịa ka ị kwụsị ịna-eche ihe ga- eme ka obi jọọ gị njọ .
O nwere otu nwaanyị gbara di ya alụkwaghịm maka na di ya kwara iko .
Aha nwaanyị a bụ Olga .
Olga sịrị na ya na- ajụkarị onwe ya , sị , “ Gịnị ka nwaanyị a ya na di m kwara iko nwere m na- enweghị ? ”
Ma Olga mechara chọpụta na ichewe ụdị ihe a nwere ike ime ka ‘ obi daa ya mbà . ’
—
Ilu 18 : 14
Ọtụtụ ndị achọpụtala na ide ihe ndị na- enye ha nsogbu n’ obi ede na- eme ka ha kwụsị ichegbu onwe ha .
Ọ bụrụ na i dee ihe ndị na- enye gị nsogbu , gbalịa ka i cheta ezigbo ihe ndị ị ga na- eche n’ echiche .
(
Ndị Efesọs 4 : 23
) Leba ihe atụ abụọ a anya :
Ihe na- enye m nsogbu n’ obi :
Ọ bụ m mere ka di m gaa kwaa iko .
Ihe m ga na- echeta :
Di m ekwesịghị ịga kwaa iko maka na mụ ezughị okè .
Oge niile mụ na ya biri lara m n’ iyi .
Obi ga- aka adị m ụtọ ma m hapụ ihe ndị merela eme lekwasị anya n’ ọdịnihu .
Etinyela obi gị n’ ihe na- akpasu iwe ndị mmadụ na- ekwu .
Ndị enyi gị na ndị ikwu gị , bụ́ ndị hụrụ gị n’ anya , nwere ike ikwu ihe ụfọdụ ga- ewute gị ma ọ bụdị ihe ndị na- abụghị eziokwu gbasara gị .
Dị ka ihe atụ , ha nwere ike ịsị : ‘ Ọ bụdịghị ụdị onye ahụ kwesịrị ịlụ gị ’ ma ọ bụkwanụ ‘ Chineke kpọrọ ịgba alụkwaghịm asị . ’
Ọ bụ ya mere Baịbụl ji nye anyị ndụmọdụ a : “ Etinyekwala obi gị n’ okwu niile ndị mmadụ pụrụ ikwu . ”
(
Ekliziastis 7 : 21
) Martina , bụ́ onye di ya gbara alụkwaghịm kemgbe afọ abụọ , sịrị : “ Kama ichegbuwe onwe m n’ ihi ihe na- akpasu iwe ndị mmadụ na- ekwu , m na- agbalị ka m na- ele ihe anya otú Chineke si ele ya .
Otú o si eche echiche dị elu karịa otú anyị si eche . ”
—
Aịzaya 55 : 8 , 9
Kpegara Chineke Ekpere .
Chineke gwara ndị na- efe ya ka ha ‘ na- atụkwasị ya nchegbu ha niile , ’ nke ka nke , ma ọ bụrụ na e nwere ihe na- enye ha oké nsogbu .
—
1 Pita 5 : 7
MEGODỊ IHE A :
Dee amaokwu Baịbụl ndị ga- enyere gị aka ma mapawa ha n’ ebe ị ga na- ahụkarị ha .
E wezụga amaokwu Baịbụl ndị anyị kwurula okwu ha n’ isiokwu a , ndị nke a abaarala ọtụtụ ndị di ha gbara alụkwaghịm uru :
Abụ Ọma 27 : 10 ;
34 : 18 ;
Aịzaya 41 : 10 ;
Ndị Rom 8 : 38 , 39
Kwe ka Okwu Chineke nyere gị aka idi nsogbu bịaara gị
NSOGBU NKE ABỤỌ :
Ị MAGHỊ OTÚ Ị GA- ESIZI NA- EMESO ONYE AHỤ BỤ́ BU DI GỊ .
Otu nwaanyị a na- akpọ Juliana , bụ́ onye ya na di ya biri afọ iri na otu , sịrị : “ M rịọrọ di m ka ọ ghara ịhapụ m .
Ma mgbe ọ hapụrụ m , m bidoro na- ewesa ya na nwaanyị ọ lakwuuru iwe . ”
Ọtụtụ ndị ha na di ha gbara alụkwaghịm na- eburu di ha iwe n’ obi ruo ọtụtụ afọ .
Ma , ụfọdụ n’ ime ha na di ha ka ga na- ekwurịta okwu , ma hà chọrọ ya ma ọ bụ na ha achọghị ya , karịchaa , ma ọ bụrụ na ha mụrụ ụmụ .
Ekwela ka gị na onye ahụ bụ́ bu di gị kpachiwe anya .
Ka ihe gị na ya ga- ekwu bụrụ naanị ihe dị mkpa , kwuokwa ya ná nkenke .
Ọtụtụ ndị achọpụtala na ime otú a na- eme ka udo dị .
—
Ndị Rom 12 : 18
Ejila iwe agwa ya okwu .
Baịbụl sịrị : “ Onye ọ bụla nke na- adịghị ekwu ọtụtụ okwu maara ihe . ”
(
Ilu 17 : 27
) Ihe a Baịbụl kwuru bara uru , nke ka nke , ma ọ bụrụ na ọ dị gị ka ọ̀ na- agwa gị ihe ị na- achọghị ịnụ .
Ọ bụrụ na o nweghị otú ị ga- esi eme ka ihe unu na- akpa ghara ịdara unu ọgụ , i nwere ike ịsị ya : “ M chọrọ ichebara ihe i kwuru echiche , e mechaa anyị ekwuo . ”
Ọ bụrụ na i nwere ike ime ya , gbalịa ka i wepụta ihe ndị bụ́ nke gị iche ,
dị ka akwụkwọ gbasara ahụ́ ike na ego .
Mgbe ọ bụla ọzọ gị na onye bụ́ bu di gị na- akparịta ụka , lee ma ị̀ ga- ahụ ihe na- egosi na ị na- arụ ụka na- enweghị isi ma ọ bụ na- esi ọnwụ ma ọ bụkwanụ ma yanwa ọ̀ na- eme otú ahụ .
Ọ bụrụ na ọ dị otú ahụ , gwa ya ka unu kwụsịtụ ma kwuchaa ya mgbe ọzọ .
I nwekwara ike ịgwa ya ka unu jiri iimel kparịta ya .
—
Ilu 17 : 14
NSOGBU NKE ATỌ :
Ị MAGHỊ OTÚ Ị GA- ESI ENYERE NWA GỊ AKA KA O DIE IHE MERENỤ .
Otu nwaanyị aha ya bụ Maria chetara ihe mere mgbe ya na di ya gbachara alụkwaghịm .
Ọ sịrị : “ Nwa m nwaanyị nke nta nọ na- ebe naanị ákwá .
O bidokwara ịba mamịrị n’ ute .
Nwa m nwaanyị nke tọrọ ya na- eme ka à ga- asị na o nweghị ihe merenụ , ma m chọpụtara na ihe ahụ kpakwara yanwa aka ọjọọ . ”
Ma , o nwere ike ịdị gị ka ọ̀ bụ na ị gaghị enweli ohere ma ọ bụ ume ị ga- eji nyere ụmụ gị aka mgbe ha chọrọ ka i nyere ha aka .
Gwa nwa gị ka ọ kọọrọ gị
ihe na- echegbu ya , ọ bụrụgodị na ọ dị gị ka ihe ọ na- ekwu ọ̀ bụ “ okwu nzuzu . ”
—
Job 6 : 2 , 3
Enyela nwa gị ọrụ ọ na- ekwesịghị ịrụ .
Ọ bụ eziokwu na o nwere ike ịbụ na ị chọrọ inweta onye ga na- akasi gị obi , ya abụrụkwa na ọ dị gị ka nwa gị ọ̀ chọrọ ịna-akasi gị obi , buru n’ obi na ọ dịghị mma ka ị gwa nwatakịrị ka o mewere gị ihe onye torola eto kwesịrị imere gị .
(
1 Ndị Kọrịnt 13 : 11
) Nwa gị ekwesịghị ịbụ onye ị ga na- akọsara ụwa gị ma ọ bụ onye ị ga na- ezi ozi ka o zie onye bụ́ bu di gi ma ọ bụ onye ga na- ekpeziri gị na ya .
Ekwela ka ihe a merenụ ghasasịa ndụ nwa gị .
Ọ bụrụ na unu ebiri ebe unu bibu ma na- eme ihe ndị unu na- emebu , ọ ga- enyere unu aka , karịchaa , ma ọ bụrụ ihe ndị gbasara ofufe Chineke , dị ka ịgụ Baịbụl na inwe ofufe ezinụlọ .
—
Diuterọnọmi 6 : 6-9
Tupu izu a agwụ , gwa ụmụ gị na ị hụrụ ha n’ anya nakwa na ọ bụghị ha kpatara gị na di gị ji gbaa alụkwaghịm .
Zaa ha ajụjụ ha jụrụ , ma azala ha ya ka à ga- asị na ị na- ata di gị ụta .
nwere ike
idi nsogbu ndị na- abịara ndị di ha ma ọ bụ nwunye ha gbara alụkwaghịm .
Otu nwaanyị aha ya bụ Melissa , onye ya na di ya biri afọ iri na isii , sịrị , “ Mgbe anyị gbachara alụkwaghịm , m gwara onwe m , sị , ‘ Ihe a abụghị otú m tụrụ anya na ndụ m ga- adị . ’ ”
Ma ugbu a , ọ na- enwe obi ụtọ n’ agbanyeghị nsogbu ya .
Ọ sịrị , “ Ahụ́ bịara ruo m ala ozugbo m kwụsịrị ichegbu onwe m maka ihe ndị merela eme . ”
^
para .
2
Aha a kpọrọ ụfọdụ ndị n’ isiokwu a abụghị ezigbo aha ha .
para .
4
Ọ bụ eziokwu na ndị a kacha kwuo okwu ha n’ isiokwu a bụ ụmụ nwaanyị di ha gbara alụkwaghịm , ma ihe niile e kwuru gbasakwara ụmụ nwoke nwunye ha gbara alụkwaghịm .
para .
18
Mmadụ ịghọ di ya ma ọ bụ nwunye ya aghụghọ ma gbaa ya alụkwaghịm jọgburu onwe ya n’ anya Chineke .
Ma , ọ bụrụ na di ma ọ bụ nwunye akwaa iko , Chineke nyere onye nke aka ya dị ọcha ikike ikpebi ma ọ̀ ga- agba ya alụkwaghịm ka ọ̀ ga- ahapụ ịgba ya .
(
Malakaị 2 : 16 ;
Matiu 19 : 9
) Gụọ isiokwu bụ́ , “ Echiche nke Baịbụl—Ụdị Ịgba Alụkwaghịm Dị Aṅaa Ka Chineke Kpọrọ Asị ? ”
Ọ gbara na
Teta !
May 8 , 1994 .
Ọ bụ Ndịàmà Jehova bipụtara ya .
“ Jehova Gbaghaara Unu Kpamkpam ”
E nwere otu nwoke Briten bụ́ ọkọ akụkọ ihe mere eme .
Aha ya bụ Edward Herbert .
Ọ sịrị : “ Onye na- anaghị agbaghara ndị ọzọ achọghị ka ndị ọzọ gbaghara ya . ”
Ihe a o kwuru gosiri otu ihe mere anyị ji kwesị ịgbaghara ndị ọzọ , ya bụ , na mee elu mee ala , anyị ga- achọkwa ka ndị ọzọ gbaghara anyị .
(
Matiu 7 : 12
) Ma , e nwere ihe ka mkpa mere anyị ji kwesị ịgbaghara ndị ọzọ .
Ka anyị lebagodị anya n’ ihe Pọl onyeozi kwuru ná
Ndị Kọlọsi 3 : 13
.
— Gụọ ya .
Ebe anyị niile bụ ndị na- ezughị okè , anyị nwere ike ịkpasu ndị ọzọ iwe ma ọ bụ mejọọ ha mgbe ụfọdụ .
Ha nwekwara ike imejọ anyị ma ọ bụ kpasuo anyị iwe .
(
Ndị Rom 3 : 23
) Ma , olee ihe anyị ga- eme ka anyị na ndị na- ezughị okè ibe anyị na- adị n’ udo ?
Pọl si n’ ike mmụọ nsọ dụọ anyị ọdụ ka anyị na- anagiderịta ibe anyị ma na- agbaghara ibe anyị .
Ndụmọdụ ahụ Pọl nyere baara anyị uru taa otú ahụ ọ bara n’ ihe dị ka puku afọ abụọ gara aga o dere ya .
Ka anyị leruo ihe ahụ Pọl dere anya .
“ Na- ediri ibe unu ihe . ”
Okwu Grik a sụgharịrị ‘ na- edi ihe ’ pụtara mmadụ idi ihe ọjọọ e mere ya .
Otu akwụkwọ kwuru na Ndị Kraịst na- ediri ibe ha ihe “ maka na ha ji obi ha chọọ inwere ibe ha ndidi n’ agbanyeghị na e nwere ihe ndị ibe ha na- eme na- agbakasị ha ahụ́ . ”
Okwu bụ́
“ ibe unu ”
pụtara na aka nri kwọọ aka ekpe , aka ekpe akwọọ aka nri , ya bụ , na ọ bụghị naanị ndị ọzọ ga na- agbaghara anyị , anyị ga na- agbaghakwara ha .
Mgbe ọ bụla anyị chetara na o nwere ihe anyị na- eme na- akpasukwa ndị ọzọ iwe , anyị agaghị ekwe ka ihe na- adịchaghị anyị mma ndị ọzọ na- eme mee ka anyị na ha sewe okwu .
Ma , oleekwanụ ihe anyị ga- eme ma ndị ọzọ mejọọ anyị ?
“ Na- agbaghara ibe unu kpamkpam . ”
Otu ọkà mmụta kwuru na okwu Grik a sụgharịrị ‘ ịgbaghara kpamkpam ’ abụghị otu okwu ahụ a na- asụgharịkarị “ ịgbaghara mmadụ mmehie .
.
.
kama nke a pụrụ iche n’ ihi na ọ pụtara mmadụ iji obi ya niile gbaghara onye mejọrọ ya kpamkpam . ”
Otu ọkà mmụta ọzọ kwuru na okwu Grik ahụ pụtara “ imere mmadụ amara ma ọ bụ ihe ọma . ”
Anyị na- egosi na anyị na- emere ndị ọzọ ihe ọma ma ọ bụrụ na anyị ji obi anyị na- agbaghara ha , a sịgodị na ha mere ‘ ihe ga- eme ka anyị mee mkpesa . ’
Ma , gịnị mere anyị ji kwesị iji obi anyị niile gbaghara ha ?
Otu ihe kpatara ya bụ na a ga- enwekwa mgbe anyị ga- achọ ka onye anyị mejọrọ gbaghakwara
anyị .
“ Dị ka Jehova gbaghaara unu kpamkpam , na- emekwanụ otú ahụ . ”
Ọ bụ nke a bụ ihe kacha mkpa mere anyị ji kwesị ịna-agbaghara ndị ọzọ kpamkpam , ya bụ , Jehova Chineke na- agbaghakwara anyị kpamkpam .
(
Maịka 7 : 18
) Chegodị echiche ụdị ihe ọma Jehova na- emere ndị mmehie chegharịrịnụ .
Jehova adịghị ka anyị n’ ihi na ọ naghị eme mmehie .
Ma , ọ na- eji obi ya niile agbaghara ndị mmehie chegharịrịnụ , n’ agbanyeghị na ọ ma na o nweghị mgbe ọ ga- adị ya mkpa ka ha gbaghara ya .
N’ eziokwu , Jehova bụ onye anyị ga- akacha esi n’ aka ya mụta ịgbaghara ndị ọzọ .
Jehova bụ onye anyị ga- akacha esi n’ aka ya mụta ịgbaghara ndị ọzọ
Ọ bụ ebere Jehova na- emere anyị mere anyị ji abịa ya nso , ọ bụkwa ya mere anyị ji agbalị ka anyị ṅomie ya .
(
Ndị Efesọs 4 : 32–5 : 1
) Onye ọ bụla n’ ime anyị kwesịrị ịjụ onwe ya , sị , ‘ Ebe ọ bụ na Jehova ji obi ya niile na- agbaghara m , ọ̀ bụ na mụ ekwesịghị ịgbaghara mmadụ ibe m na- ezughị okè ma ọ bụrụ na o mejọrọ m ma chegharịa ? ’
—
Luk 17 : 3 , 4
Baịbụl Na- Agbanwe Ndụ Ndị Mmadụ
NDỤ M BIRI NA MBỤ :
M toro na Santiego , bụ́ isi obodo mba Chili .
N’ ebe ahụ , e nwere ọtụtụ ndị na- aṅụ ọgwụ ike na ndị nọ n’ òtù ọjọọ nakwa ndị na- eme mpụ .
E gburu papa m mgbe m dị afọ ise .
Mgbe e gbuchara ya , mama m na otu nwoke obi ọjọọ biweziri .
Ọtụtụ mgbe , ọ na- akụ mụ na mama m ihe .
Ihe o mere anyị n’ oge ahụ ka na- enye m nsogbu n’ obi .
Mgbe m na- eto , ihe ọjọọ m na- ahụ mere ka m malite ime ihe ike .
M na- ege egwú na- ada oké ụda , na- aṅụ oké mmanya , na- aṅụkwa ọgwụ ọjọọ mgbe ụfọdụ .
Mụ na ndị na- ere ọgwụ ọjọọ na- alụkarị ọgụ n’ okporo ámá .
E nwekwara ọtụtụ ugboro ha chọrọ igbu m .
O nwere mgbe ndị òtù ọjọọ , bụ́ ndị anyị na ha na- adịghị ná mma , kwụrụ otu onye akpụ obi a ma ama ụgwọ ka o gbuo m .
Mgbe ọ bịara igbu m , ọ mara m mma , mụ erie mbọ mbọ .
O nwekwara mgbe ndị na- ere ọgwụ ọjọọ tụgidere m égbè n’ isi , chọwa ịkwụgbu m .
N’ afọ 1996 , m hụrụ otu nwa agbọghọ aha ya bụ Carolina .
Ihe ya masịrị m .
N’ ihi ya , m lụrụ ya n’ afọ 1998 .
Mgbe anyị mụchara nwa anyị nwoke nke mbụ , ụjọ tụwara m na iwe ọkụ m na- ewe nwere ike ime ka m kpawa àgwà ka nwoke ahụ ya na mama m bi ma na- emesi ndị ezinụlọ m ike .
Nke a mere ka m gaa ụlọ ọgwụ ka ndị dọkịta nyere m aka .
Ha nyere m ọgwụ ma gwa m ihe ndị m ga na- eme .
Ma , ihe na- ebenụ ka na- ebe .
Obere ihe ka na- akpasu m iwe .
Anaghị m ejiteli onwe m .
Anwara m igbu onwe m otu ụbọchị ebe m na- achọ ihe m ga- eme ka m kwụsị imesi ndị ezinụlọ m ike .
Ma ihe ọma meere m bụ na mbọ m gbara n’ ụbọchị ahụ ka m gbuo onwe m enweghị isi .
Kemgbe ọtụtụ afọ , ekweghị m na Chineke .
Ma , m chọkwaranụ ikwere na Chineke .
Nke a mere ka m bido ịga chọọchị .
Ka nke a na- eme , Ndịàmà Jehova amalitela ịkụziri nwunye m Baịbụl .
Ma , anaghị m achọ iji anya ahụ Ndịàmà Jehova .
Ọtụtụ mgbe , m na- akpọ ha iyi .
Ma , ebe ọ bụ na ha abụghị ndị okwu na ụka , ha na- eji olu ọma agwa m okwu , bụ́ kwanụ ihe m na- atụghị anya na ha ga- eme .
Otu ụbọchị , nwunye m gwara m gụọ
Abụ Ọma 83 : 18
na Baịbụl m .
Amaokwu ahụ kwuru na aha Chineke bụ Jehova .
O juru m anya ịhụ aha ahụ ebe ọ bụ na ihe a kụziiri m na chọọchị bụ na e nwere Chineke , ma a kụzirighị m banyere Jehova .
Ná mmalite afọ 2000 , mụ na Ndịàmà Jehova malitere ịmụ Baịbụl .
OTÚ BAỊBỤL SI GBANWEE NDỤ M :
Ka m na- amụkwu Baịbụl , ahụ́ bịara ruo m ala mgbe m mụtara na Jehova bụ Chineke obiọma nke na- agbaghara mmehie .
Dị ka ihe atụ , Baịbụl kwuru
n’ Ọpụpụ 34 : 6 , 7
, na Jehova bụ “ Chineke nke na- eme ebere , na- emekwa amara , onye na- adịghị ewe iwe ọsọ ọsọ , onye obiọma ya na eziokwu ya dị ukwuu , onye na- eme ka obiọma ya ruoro ọtụtụ puku ọgbọ , na- agbaghara njehie na mmebi iwu na mmehie . ”
Ma , ọ dịrịghị m mfe ime ihe m na- amụta .
M chekwara na mụ emekataghị kwụsị iwe iwe ọkụ .
Ma , mgbe ọ bụla m were iwe ọkụ , nwunye m na- agwa m na m ga- akwụsịli ya , na obi ekwesịghị ịda m mbà .
Ọ na- echetara m na Jehova na- ahụ mbọ niile m na- agba ka m kwụsị ya .
Ọ bụ ume ọ na- agba m mere m ji na- agbalịsi ike ka m mee ihe dị Jehova mma n’ agbanyeghị na m na- echekarị na enweghị m mmekwata .
Otu ụbọchị , Alejandro bụ́ onye na- akụziri m Baịbụl gwara m ka m gụọ
Ndị Galeshia 5 : 22 , 23
.
Ebe ahụ kwuru na “ mkpụrụ nke mmụọ nsọ bụ ịhụnanya , ọṅụ , udo , ogologo ntachi obi , obiọma , ịdị mma , okwukwe , ịdị nwayọọ , njide onwe onye . ”
Alejandro gwara m na ihe ga- eme ka m mụta àgwà ndị ahụ bụ mmụọ nsọ Chineke , ọ bụghị ike nke onwe m .
Ihe a ọ gwara m mere ka m gbanwee otú m si ele ihe anya .
M mechara gaa otu nnukwu mgbakọ Ndịàmà Jehova nwere .
Otú e si hazie ihe niile nke ọma ná mgbakọ ahụ na otú ebe niile si dị ọcha nakwa otú onye ukwu na onye nta si nọrọ n’ udo mere ka m mara na mụ ahụla ndị na- efe Chineke .
(
Jọn 13 : 34 , 35
) E mere m baptizim na Febụwarị 2001 .
URU NDỊ M RITERELA :
Jehova enyerela m aka , mụ akwụsị ime ihe ike ma ghọọ onye na- eme udo .
Ọ dị m ka à ga- asị na e si n’ olulu apịtị dọpụta m .
Ọtụtụ ndị kpọburu m asị , ụta adịkwaranụghị ha .
Ma ugbu a , obi eruola m ala n’ ihi na mụ na nwunye m na ụmụ anyị nwoke abụọ na- efe Jehova .
O juru ndị mụ na ha na- akpabu na ndị ikwu m anya na ndụ m agbanweela .
Nke a emeela ka ọtụtụ n’ ime ha mụwa Baịbụl .
M nyekwarala ndị ọzọ aka ka ha mara Jehova .
Obi dị m ụtọ ịhụ otú ihe ha mụtara na Baịbụl si mee ka ndụ ha gbanweekwa .
Olee Uru Otú Ihe Na- acha Baara Gị
Mgbe ọ bụla i legharịrị anya , anya gị na ụbụrụ gị na- arụkọ ọrụ , mee ka ị ghọta ihe ị na- ahụ .
Ị hụ mkpụrụ osisi , ị na- ekpebi ma ị̀ ga- ata ya .
I lee anya n’ ihu ígwé , i nwere ike kwuo na mmiri agaghị ezo taa .
Ị na- ahụ mkpụrụ okwu ndị a ị na- agụ ugbu a ma ghọta ihe ha pụtara .
N’ eziokwu , ihe mere i ji ahụ ha ma ghọta ha bụ otú ha na- acha .
Gịnị mere anyị ji kwuo otú a ?
Ọ bụ otú mkpụrụ osisi na- acha ga- eme ka ị mata ma ọ̀ chaala ma ọ bụ na ọ chabeghị , ma è kwesịrị iri ya eri ma ọ bụ na e kwesịghị .
Otú ihu ígwé na- acha na- eme ka ị mara ma mmiri ọ̀ ga- ezo , ka anwụ ọ̀ ga- acha .
Ihe mere i ji na- ahụ ihe a ị na- agụ nke ọma bụ na akwụkwọ a na- acha ọcha , mkpụrụ okwu ndị e dere na ya ana-eji oji .
Ọ bụ ya mere na ha anaghị achachi gị anya .
N’ eziokwu , otú ihe dị iche iche na- acha na- eme ka ị ghọta ihe ndị ị na- ahụ , na- emekwa ka ha ruo gị n’ obi .
OTÚ IHE ANYỊ HỤRỤ NA- ACHA NA- EME KA O RUO ANYỊ N’ OBI
Ọ bụrụ na ị gaa n’ ụlọ ahịa , ị ga- ahụ ụdị ngwá ahịa dị iche iche a kpọsajuru na ya , ma ndị nnukwu ma ndị obere .
A ma ụma kpọsa ha otú ọ ga- abụ ị hụ ha , ha amasị gị .
Ma ị̀ ma ma ọ bụ na ị maghị , ndị na- ere ngwá ahịa na- asa anya na mmiri kpọsa ihe dị iche iche ụcha ya na ibe ya dabara ka ha dọta mmasị ndị e bu n’ obi mepụta ha .
Ndị ha bu n’ obi mepụta ha nwere ike ịbụ ụmụ nwoke ma ọ bụ ụmụ nwaanyị , ụmụaka ma ọ bụ ndị toro eto .
Ndị na- achọ ime ụlọ mma na ndị na- achọ ákwà mma nakwa ndị na- ese ihe makwaara na otú ihe mmadụ hụrụ na- acha nwere ike ime ka onye ahụ nwee mmasị n’ ihe ahụ .
Ebe mmadụ nọ too na omenala obodo ya nwere ike ime ka ihe na- agbata ya n’ obi ma ọ hụ ihe na- eji oji ma ọ bụ ihe na- acha otú ọzọ dị iche n’ ihe ga- agbata onye ọzọ n’ obi .
Dị ka ihe atụ , n’ Eshia , e nwere ndị weere ihe na- acha uhie uhie ka ihe na- egosi na ihe ọma emeela nakwa ihe na- egosi oge ọṅụ .
Ma n’ ebe ụfọdụ n’ Afrịka , ihe na- acha uhie uhie na- egosi na ndị mmadụ na- eru uju .
Ma mgbe ụfọdụ , ihe na- agbata ndị mmadụ n’ obi ma ha hụ otú ihe ụfọdụ na- acha na- abụ otu n’ agbanyeghị ebe ha si .
Ka anyị leba anya n’ ụfọdụ n’ ime ha .
IHE NA- ACHA ỌBARA ỌBARA
na- achapụ achapụ n’ anya .
Ọ bụrụ na ndị mmadụ ahụ ebe e gechiri ákwá na- acha ọbara ọbara , ihe na- agbatakarị ha n’ obi bụ agha ma ọ bụ na e nwere nsogbu n’ ebe ahụ .
Ozugbo mmadụ hụrụ ụdị ihe a , obi na- amalite ịkụ ya kpum kpum , ya ekuwe ume ọkụ ọkụ .
Nri dị ya n’ ahụ́ na- amalitekwa ịgbari ngwa ngwa .
Na Baịbụl , okwu Hibru a sụgharịrị “ ihe na- acha ọbara ọbara ” si n’ okwu Hibru pụtara “ ọbara . ”
Mgbe Baịbụl na- ekwu banyere otu nwaanyị akwụna , ọ sịrị na o yi ákwà odo odo na ákwà uhie uhie , ya bụ , ọbara ọbara .
Ọ sịkwara na nwaanyị a nọ n’ elu “ otu anụ ọhịa nke na- acha uhie uhie ” nakwa na o “ jupụtara n’ aha nke na- ekwulu Chineke . ”
—
Mkpughe 17 : 1-6
IHE NA- ACHA AKWỤKWỌ NDỤ AKWỤKWỌ NDỤ
na- adị jụụ n’ anya .
Ebe ọ bụ na ọ na- eme ka ahụ́ ruo mmadụ ala , mmadụ hụ ya , ọ naghị eme ka nri dị ya n’ ahụ́ gbariwe ngwa ngwa .
Ọ bụrụ na mmadụ ahụ ebe e gechiri ákwà na- acha akwụkwọ ndụ akwụkwọ ndụ , ihe ọ na- egosikarị bụ udo .
Ahụ́ na- eru anyị ala ma anyị nọrọ n’ ubi ma ọ bụ mbara ala akwụkwọ ndụ juru .
Akwụkwọ Jenesis kwuru na Chineke kere ahịhịa ndụ na akwụkwọ ndụ dị iche iche maka ụmụ mmadụ .
—
Jenesis 1 : 11 , 12 ,
29 , 30
IHE NA- ACHA ỌCHA
na- egbuke egbuke n’ anya .
Ihe na- agbatakarị ndị mmadụ n’ obi ma ha hụ ihe na- acha ọcha bụ ìhè na ihe dị nsọ .
Ihe na- acha ọcha
pụtakwara ihe dị mma na ihe na- arụghị arụ .
Ọ bụ ihe ndị na- acha ọcha ka a kacha kpọọ aha na Baịbụl karịa ihe ndị na- acha otú ọ bụla ọzọ .
Mgbe Chineke mere ka ndị ohu ya hụ ọhụụ , ụmụ mmadụ na ndị mmụọ ozi ha hụrụ yi uwe ọcha .
Nke a gosiri na ndị ahụ a hụrụ n’ ọhụụ bụ ndị ezi omume na ndị na- efe naanị Chineke .
(
Jọn 20 : 12 ;
Mkpughe 3 : 4 ;
7 : 9 ,
13 , 14
) Ịnyịnya ọcha na ndị na- agba ha , bụ́ ndị yi ákwà linin na- acha ọcha , pụtara agha ọma nke si n’ aka Chineke .
(
Mkpughe 19 : 14
) Ihe na- acha ọcha na- egosikwa na Chineke chọrọ ịgbaghara ndị mmadụ mmehie ha .
Ọ bụ ya mere Chineke ji sị : “ Ọ bụrụgodị na mmehie unu na- acha uhie uhie , m ga- eme ka ọ na- acha ezigbo ọcha . ”
—
Aịzaya 1 : 18
OTÚ IHE NA- ACHA NA- EME KA ANYỊ GHARA ICHEFU YA
Baịbụl gwara anyị otú ihe dị iche iche o kwuru okwu ha na- acha .
Nke a gosiri na Chineke ghọtara na ịhụ otú ihe na- acha baara anyị uru .
Dị ka ihe atụ , Akwụkwọ Mkpughe kwuru ihe dị iche iche na- eme n’ oge anyị , dị ka agha , ụnwụ , agụụ na ọrịa ndị na- egbu ndị mmadụ .
Ọ kọọrọ anyị banyere ịnyịnya dị iche iche na ndị na- agba ha , gwakwa anyị otú ha niile na- acha ka anyị nwee ike ịna-echeta ha ngwa ngwa .
Ịnyịnya nke mbụ na- acha ezigbo ọcha .
Ihe ọ pụtara bụ agha ọma Jizọs Kraịst na- alụ .
Ịnyịnya nke abụọ na- acha uhie uhie .
Nke a pụtara agha mba dị iche iche na- alụrịta .
Ịnyịnya sochiri ya bụ ịnyịnya ojii .
Ihe ọ pụtara bụ ụkọ nri .
Ịnyịnya nke ikpeazụ e kwuru okwu ya bụ “ ịnyịnya nke ahụ́ ya chanwụrụ achanwụ ; onye nọ n’ elu ya nwekwara aha bụ́ Ọnwụ . ”
(
Mkpughe 6 : 1-8
) Otú ịnyịnya nke ọ bụla na- acha na- eme ka anyị ghọta ihe ọ pụtara .
Ọ dịịrị anyị mfe icheta otú ha niile na- acha nakwa ihe ha na- akụziri anyị gbasara oge anyị a .
E nwere ọtụtụ ebe Baịbụl ji otú ihe ndị ọ kọrọ akụkọ ha na- acha mee ka anyị ghọta ihe a na- ekwu .
N’ eziokwu , Onye kere ìhè na anya ụmụ mmadụ na- eji otú ihe dị iche iche na- acha eme ka anyị ghọta ihe ndị e dere na Baịbụl ma na- echeta ha .
Otú ihe anyị na- ahụ na- acha na- eme ka anyị ghọta ihe ahụ nke ọma , ọ na- emekwa ka ihe anyị hụrụ ruo anyị n’ obi .
Ọ na- eme ka anyị ghara ichefu ihe ndị dị mkpa .
N’ eziokwu , ọ bụ Chineke mere ka ihe dị iche iche na- acha otú ha na- acha ka ndụ nwee ike ịna-atọ anyị ụtọ .
Ajụjụ Ndị Baịbụl Zara
Ndị nwụrụ anwụ hà ga- adị ndụ ọzọ ?
Ọnwụ yiri ụra n’ ihi na onye nwụrụ anwụ amaghị ihe ọ bụla , o nweghịkwa ike ime ihe ọ bụla .
Ma , Onye na- enye ndụ ga- emeli ka ndị nwụrụ anwụ dị ndụ ọzọ .
Otú ọ ga- esi eme ya bụ na ọ ga- akpọlite ha n’ ọnwụ .
Chineke gosiri na ya ga- eme nke a .
Ọ bụ ya mere o ji nye Jizọs ike o ji kpọlite ụfọdụ ndị nwụrụ anwụ n’ ọnwụ .
—
Gụọ
Ekliziastis 9 : 5 ;
Jọn 11 : 11 ,
43 , 44
Olee otú o si bụrụ na ọnwụ yiri ụra ?
Chineke ekwela nkwa na ya ga- akpọlite ndị niile ọ chọrọ icheta .
Ya kpọlite ha , ha adịrị ndụ n’ ụwa ọhụrụ ya .
Ndị niile ahụ ọ ga- akpọlite ka ga- abụ ndị nwụrụ anwụ ruo mgbe ọ ga- akpọlite ha .
Ọ na- agụsi Chineke Onye Pụrụ Ime Ihe Niile agụụ ike ịkpọlite ndị nwụrụ anwụ n’ ọnwụ .
—
Job 14 : 14 , 15
Olee ihe ga- eme mgbe a ga- akpọlite ndị mmadụ n’ ọnwụ ?
Mgbe Chineke ga- akpọlite ndị nwụrụ anwụ , ha ga- amata ibe ha , mata ndị enyi ha , nakwa ndị ezinụlọ ha .
Ọ bụrụgodị na onye nwụrụ anwụ erekasịchaala , Chineke ga- eme ka o nwee ahụ́ ọhụrụ mgbe ọ ga- akpọlite ya .
—
1 Ndị Kọrịnt 15 : 35 ,
38
Ọ bụ naanị mmadụ ole na ole ka a ga- akpọlite n’ ọnwụ ka ha dịrị ndụ n’ eluigwe .
(
Mkpughe 20 : 6
) Ọtụtụ ndị a ga- akpọlite n’ ọnwụ ga- adị ndụ n’ ụwa mgbe a ga- eme ka ụwa bụrụ paradaịs .
Ha nweziri ike ịdị ndụ ruo mgbe ebighị ebi .
—
Abụ Ọma 37 : 29 ;
Ọrụ Ndịozi 24 : 15
Ụlọ Nche Nọvemba 1 , 2013
Gịnị Mere O Ji Esiri Ụfọdụ Ndị Ike Ịhụ Chineke n’ Anya ?
Isiokwu Ndị Dị n’ Akwụkwọ A
Ihe Mere O Ji Esiri Ndị Mmadụ Ike Ịhụ Chineke n’ Anya
Ọ na- esiri ụfọdụ ndị ike ịhụ Chineke n’ anya .
Ihe kpatara ya bụ na ha chere na obi tara Chineke mmiri ma ọ bụ na ha agaghị amatali onye ọ bụ .
Lee ihe ụfọdụ ndị kwuru banyere Chineke :
“ M na- ekpegara Chineke ekpere ka o nyere m aka , ma m na- echekwa na ọ gaghị anụ ekpere m n’ ihi na ọ na- adị m ka ọ̀ nọ n’ ebe dị ezigbo anya .
M chere na ihe anaghị emetụ Chineke n’ obi . ”
—
Ịtali .
“ Ọ bụ eziokwu na m ji obi m niile chọọ ife Chineke , ma ọ dị m ka o nweghị ihe ga- ejikọtali mụ na ya .
M chere na ọ bụ Chineke obi ọjọọ nke ọrụ ya bụ naanị ịta ndị mmadụ ahụhụ .
Ekwetaghị m na ọ na- eme ebere . ”
—
Rosa ,
Gụatemala .
“ Mgbe m bụ nwata , echere m na ihe Chineke na- achọ bụ ka ọ hụ ihe ọjọọ anyị mere ka ọ taa anyị ahụhụ .
M mechara chewe na ya na ụmụ mmadụ enweghị ike ịdị ná mma nakwa na ọ dị ka onyeisi ala nke na- achọghị ịma gbasara ndị ọ na- achị . ”
—
Raymonde ,
Kanada .
Olee ihe gịnwa chere ?
Ọ̀ bụ eziokwu na Chineke abụghị onye anyị ga- ahụli n’ anya ?
Ndị Kraịst ajụọla ajụjụ a kemgbe ọtụtụ narị afọ .
N’ oge ụwa na- emepechabeghị anya , ọtụtụ ndị bi ná mba ndị sịrị na ha bụ Ndị Kraịst ekwedịghị ekpegara Chineke Onye Pụrụ Ime Ihe Niile ekpere .
Gịnị kpatara ya ?
Ọ bụ n’ ihi na ndị mmadụ na- atụ Chineke ụjọ .
Otu ọkọ akụkọ ihe mere eme aha ya bụ Will Durant sịrị : “ Onye chere na ya bụ onye mmehie ọ̀ ga- anwa anwa kpegara onye a ndị mmadụ na- atụ ụjọ ekpere , bụ́ onye na- achọdịghị ịma gbasara anyị ? ”
Gịnị mere ndị mmadụ ji ‘ tụwa Chineke ụjọ ’ ma were ya ka onye “ na- achọdịghị ịma gbasara anyị ” ?
Gịnị ka Baịbụl na- akụzi gbasara Chineke ?
Ọ bụrụ na ị mata nke bụ́ eziokwu gbasara Chineke , ò nwere ike ime ka ị hụ Chineke n’ anya ?
Ụgha nke Mbụ : Chineke Enweghị Aha
IHE ỌTỤTỤ NDỊ KWEERE
“ Anyị ekwekọrịtabeghị ma ànyị kwesịrị ịkpọ Chineke aha , ma ya fọdụzie aha a ga- akpọ ya . ”
— Ọkachamara aha ya bụ David Cunningham kwuru ihe a n’ akwụkwọ bụ́
Theological Studies .
IHE BAỊBỤL KWURU
Chineke sịrị : “ Abụ m Jehova .
Ọ bụ ya bụ aha m . ”
(
Aịzaya 42 : 8
) Aha a bụ́ Jehova bụ okwu Hibru .
Ihe ọ pụtara bụ “ Ọ Na- eme Ka Ọ Ghọọ . ”
—
Jenesis 2 : 4
Jehova chọrọ ka anyị na- akpọ ya aha ya .
Baịbụl gwara anyị , sị :
“ Kpọkuonụ
aha ya .
Meenụ ka a mara
ọrụ ya n’ etiti ndị dị iche iche .
Kpọsaanụ
na aha ya dị elu . ”
—
Aịzaya 12 : 4
Jizọs kpọrọ aha Chineke .
Mgbe Jizọs na- ekpegara Jehova ekpere , ọ sịrị ya : “ Emewokwa m ka ha [ ya bụ , ndị na- eso ụzọ Jizọs ] mara aha gị , m ga- emekwa ka a mara ya . ”
Gịnị mere Jizọs ji mee ka ndị na- eso ụzọ ya mara aha Chineke ?
Jizọs sịrị na ọ bụ “ ka ịhụnanya i [ ya bụ , Chineke ] nwere n’ ebe m nọ wee dịrị n’ ime ha , mụ na ha adịkwa n’ otu . ”
—
Jọn 17 : 26
IHE MERE AHA CHINEKE JI DỊ MKPA
Otu ọkà mmụta n’ ihe gbasara okpukpe , onye aha ya bụ Walter Lowrie , dere n’ akwụkwọ ya , sị : “ Onye na- amaghị aha Chineke amaghị onye Chineke bụ .
Onye ahụ enweghịkwa ike ịhụ Chineke n’ anya ma ọ bụrụ na o weere Chineke ka onye na- adịghị adị . ”
Otu nwoke aha ya bụ Victor na- aga chọọchị kwa izu , ma ọ na- adị ya ka ya amatabeghị onye Chineke bụ .
Ọ sịrị : “ Ma mgbe m mụtara na aha Chineke bụ Jehova , ọ bịara dị m ka m̀ matala Chineke ahụ m nụrụla ọtụtụ ihe gbasara ya .
Ọ bịara doo m anya na Chineke dị adị , mụ na ya ghọkwara enyi . ”
Ọ bụrụ na anyị na- akpọ aha Jehova , anyị na ya ga- adị ná mma .
O nwere nkwa Chineke kwere “ ndị na- echebara aha ya echiche . ”
Ọ sịrị na ya ga- enwere “ ha ọmịiko , dị nnọọ ka mmadụ na- enwere nwa ya nke na- ejere ya ozi ọmịiko . ”
(
Malakaị 3 : 16 , 17
) Chineke na- agọzikwa ndị na- akpọku aha ya .
Baịbụl sịrị : “ Onye ọ bụla nke na- akpọku aha Jehova ka a ga- azọpụta . ”
—
Ndị Rom 10 : 13
Ụgha nke Abụọ : Ụmụ Mmadụ Agaghị Amatali Onye Chineke Bụ
“ E nwere okpukpe atọ Ndị Kraịst na- ekpekarị , ya bụ , Chọọchị Katọlik , Chọọchị Ọtọdọks , na nke Protestant .
Ha niile na- ekwu na e nwere Pesịn atọ n’ otu Chukwu , ya bụ , Chukwu Nna , Chukwu Nwa , na Chukwu Mmụọ Nsọ .
Ndị na- akụzi gbasara okpukpe Ndị Kraịst na- ekwu na pesịn atọ a abụghị chi atọ , kama na ha atọ bụ otu . ”
—
The New Encyclopædia Britannica .
O nweghị mgbe Ọkpara Chineke , bụ́ Jizọs , kwuru na ya na Chineke hà ma ọ bụ na ya na Nna ya bụ otu onye .
Kama , ọ sịrị : “ M na- alakwuru Nna m , n’ ihi na Nna m ka m ukwuu . ”
(
Jọn 14 : 28
) Ọ gwadịrị otu n’ ime ndị na- eso ụzọ ya , sị : “ Ana m arịgokwuru Nna m na Nna unu nakwa Chineke m na Chineke unu . ”
—
Jọn 20 : 17
O nweghị onye dị adị a na- akpọ mmụọ nsọ .
Baịbụl kwuru na Ndị Kraịst oge mbụ
‘ jupụtara
na mmụọ nsọ . ’
Jehova kwukwara na ya
‘ ga- awụkwasị
mmụọ ya n’ ahụ́ ụdị anụ ahụ́ ọ bụla . ’
(
Ọrụ Ndịozi 2 : 1-4 ,
17
) Ebe ọ bụ na mmụọ nsọ abụghị onye , o nweghị otú ọ ga- esi mezuo Jizọs na Chineke atọ .
Mmụọ nsọ bụ ike Chineke nke na- arụ ọrụ mgbe niile .
IHE MERE IHE A BAỊBỤL KWURU JI DỊ MKPA
Karl Rahner na Herbert Vorgrimler , bụ́ ndị ọkachamara n’ ihe gbasara okpukpe Katọlik , kwuru gbasara nkụzi Atọ n’ Ime Otu , sị : “ Mmadụ enweghị ike ịghọta ya ma ọ bụrụ na e kpughereghị ya onye ahụ , e kpughegodịrị ya onye ahụ , ọ gaghị aghọtacha ya . ”
Ọ bụrụ na ị matalighị onye mmadụ bụ ma ọ bụ ghọta onye ọ bụ , ị̀ ga- ahụli ya n’ anya ?
N’ ihi ya , nkụzi Atọ n’ Ime Otu emeela ka ndị mmadụ ghara ịmata onye Chineke bụ , meekwa ka ha ghara ịhụ ya n’ anya .
Marco , bụ́ onye anyị kwuru okwu ya n’ isiokwu bu nke a ụzọ , chọpụtara na nkụzi Atọ n’ Ime Otu mere ka ọ ghara ịmata onye Chineke bụ .
Ọ sịrị : “ Echere m na Chineke achọghị ka m mata onye ọ bụ .
Nke a mekwara ka m chee na Chineke nọ n’ ebe dị anya n’ ebe m nọ nakwa na ọ dị omimi nke na ya na ụmụ mmadụ agaghị adịli ná mma . ”
Ma nke bụ́ eziokwu bụ na Chineke ‘ anọghị n’ ebe dị anya n’ ebe onye ọ bụla n’ ime anyị nọ . ’
(
Ọrụ Ndịozi 17 : 27
) Ọ naghị ezoro anyị onwe ya ezo .
Ọ chọrọ ka anyị mata onye ọ bụ .
Jizọs sịrị : “ Anyị na- efe ihe anyị maara . ”
—
Jọn 4 : 22
Marco sịrị : “ Mgbe m matara na Chineke abụghị Atọ n’ Ime Otu , mụ na ya dịwaziri ná mma . ”
Ọ bụrụ na anyị ewere Jehova ka onye dị adị , kama iwere ya ka onye dị omimi nke anyị na ya na- agaghị adịli ná mma , ọ ga- adịrị anyị ezigbo mfe ịhụ ya n’ anya .
Baịbụl sịrị : “ Onye na- enweghị ịhụnanya amaghị Chineke , n’ ihi na Chineke bụ ịhụnanya . ”
—
1 Jọn 4 : 8
Ụgha nke Atọ : Obi Fere Chineke Azụ
‘ Ozugbo ndị niile mere njọ ogbugbu nwụrụ , mkpụrụ obi ha na- aga na hel , bụ́ ebe ọkụ ga na- agba ha ebeebe . ’
(
Katkizim Chọọchị Katọlik
) Ụfọdụ ndị isi okpukpe kwuru na ọ bụrụ na mmadụ agaa na hel , o nwekwaghị ihe jikọrọ ya na Chineke .
“ Mkpụrụ obi ọ bụla nke na- emehie , ọ bụ ya
ga- anwụ . ”
(
Ezikiel 18 : 4
) “ Ndị nwụrụ anwụ amaghị ihe ọ bụla ma ọlị . ”
(
Ekliziastis 9 : 5
) Ọ bụrụ na mkpụrụ obi na- anwụ anwụ , ya abụrụkwa na o nweghị ihe ọ bụla ọ ma mgbe ọ nwụrụ , olee otú ọ ga- esi mara na ọkụ “ na- agba ya ebeebe ” ma ọ bụkwanụ ya ana-ewute ya na o nwekwaghị ihe jikọrọ ya na Chineke ruo mgbe ebighị ebi ?
Na Baịbụl , ihe okwu Hibru na okwu Grik a sụgharịrị “ hel ” pụtara bụ ili .
Dị ka ihe atụ , mgbe Job nọ na- arịa ajọ ọrịa , o kpere ekpere , sị : “ Ọ dị m ka ya bụrụ na ị ga- ezobe m n’ ili [ “ n’ ime hel , ”
Douay-Rheims Version
] . ”
(
Job 14 : 13
,
Holy Bible—Easy-to-Read Version
) Job chọrọ ịga zuru ike n’ ili , ọ bụghị ịga n’ ebe ọ ga- ata ahụhụ ma ọ bụ n’ ebe ọ na- enwekwaghị ihe ga- ejikọta ya na Chineke .
Ọ bụrụ na anyị kweere na obi fere Chineke azụ , anyị agaghị achọ ka anyị na ya dịrị ná mma , kama anyị ga na- eze ya eze .
Otu nwaanyị bi na Meksiko , onye aha ya bụ Rocío , sịrị : “ Malite mgbe m dị obere , a na- akụziri m na Chineke na- ata ndị mmadụ ahụhụ n’ ọkụ ala mmụọ .
Ihe a a kụziiri m mere ka ụjọ jide m nke na m chere na Chineke enweghị àgwà ọma ọ bụla .
M chere na Chineke bụ onye iwe , bụrụkwa eze onye agwala m . ”
Mgbe Rocío ghọtara ihe Baịbụl kwuru gbasara otú Chineke sirila meso ndị ajọ omume ihe na ihe na- eme ndị mmadụ ma ha nwụọ , ọ kwụsịrị iwere Chineke otú o sibu were ya .
Rocío sịrị : “ Ahụ́ ruru m ala , ya adị m ka e bupụrụ ibu na- anyịgbu m .
Obi maliteziri isi m ike na Chineke chọrọ ka ihe dịrị anyị ná mma , na ọ hụrụ anyị n’ anya , nakwa na m nwere ike ịhụ ya n’ anya .
Chineke dị ka nna nke se ụmụ ya n’ aka , nke chọkwara ka ihe gaziere ha . ”
—
Aịzaya 41 : 13
Ọtụtụ ndị agbalịala ka ha na- eme ezi omume maka na ha na- atụ ụjọ ịga ọkụ ala mmụọ .
Ma , Chineke achọghị ka ị na- efe ya maka na ị na- atụ ya ụjọ .
Kama nke ahụ , ihe Jizọs kwuru bụ :
“ Hụ
Jehova bụ́ Chineke gị
n’ anya . ”
Mak 12 : 29 , 30
) Ihe ọzọ bụ na ọ bụrụ na anyị aghọta na Chineke anaghị ekpe ikpe na- ezighị ezi , obi ga- esi anyị ike na ihe ọ ga- eme n’ ọdịnihu ziri ezi .
Obi ga- esikwa anyị ike ikwu ihe enyi Job , bụ́ Elaịhu , kwuru .
Ọ sịrị : “ Ya bụrụ Chineke ihe arụ ime ihe ọjọọ , ya bụrụ Onye Pụrụ Ime Ihe Niile ihe arụ ime ihe n’ ụzọ na- ezighị ezi . ”
—
Job 34 : 10
Eziokwu Ga- eme Ka I Nwere Onwe Gị
Otu ụbọchị , mgbe Jizọs nọ na Jeruselem , ọ kụziiri ndị mmadụ banyere Nna ya , bụ́ Jehova , ma mee ka ha mata na ihe ndị isi okpukpe e nwere n’ oge ahụ na- akụzi bụ ụgha .
(
Jọn 8 : 12-30
) Ihe Jizọs kwuru n’ ụbọchị ahụ na- akụziri anyị otú anyị ga- esi amata ma ihe ọtụtụ ndị kweere banyere Chineke n’ oge anyị a hà bụ eziokwu .
Jizọs sịrị : “ Ọ bụrụ na unu anọgide n’ okwu m , unu bụ n’ ezie ndị na- eso ụzọ m , unu ga- amarakwa eziokwu ahụ , eziokwu ahụ ga- emekwa ka unu nwere onwe unu . ”
—
Jọn 8 : 31 , 32
Ọ bụ ihe a Jizọs kwuru , ya bụ , ‘ nọgide n’ okwu m ’ ga- enyere anyị aka ịmata ma ihe okpukpe dị iche iche na- akụzi hà bụ “ eziokwu . ”
Mgbe ọ bụla ị nụrụ ihe ndị mmadụ kwuru gbasara Chineke , jụọ onwe gị , sị : ‘ Ihe a ha kwuru ọ̀ dabara n’ ihe Jizọs kwuru na ihe ndị ọzọ Akwụkwọ Nsọ kwuru ? ’
Gbalịa ka ị na- eme ihe ndị Beria mere mgbe Pọl onyeozi kụziiri ha ihe .
Baịbụl sịrị na ha ‘ nyochara Akwụkwọ Nsọ nke ọma kwa ụbọchị iji mara ma ihe ndị a [ ya bụ , ihe ndị a na- akụziri ha ] hà dị otú ahụ . ’
—
Ọrụ Ndịozi 17 : 11
Marco , Rosa , na Raymonde , bụ́ ndị e kwuru okwu ha n’ isiokwu nke mbụ n’
a , gụrụ Akwụkwọ Nsọ nke ọma ka ha mata ma ihe ndị ha kweere hà bụkwa eziokwu .
Otú ha si mee ya bụ na ha na Ndịàmà Jehova bidoro ịmụ Baịbụl .
Ma gịnị ka ha mụtara ?
Marco :
“ Onye na- akụziri mụ na nwunye m Baịbụl si na Baịbụl zaa ajụjụ niile anyị jụrụ ya .
Nke a mere ka anyị malite ịhụ Jehova n’ anya , mụ na nwunye m malitekwara ịdịkwu ná mma . ”
Rosa :
“ M na- echebu na Baịbụl bụ akwụkwọ nkịtị ndị mmadụ dere ihe ha chere gbasara Chineke .
Ma , m ji nke nta nke nta hụ azịza nke ajụjụ m niile na Baịbụl .
Ugbu a , amatala m onye Jehova bụ .
Ọ bụ Onye m nwere ike ịtụkwasị obi . ”
Raymonde :
“ M kpegaara Chineke ekpere ka o nyere m aka ka m mata onye ọ bụ .
O teghị aka , mụ na di m ebido ịmụ Baịbụl .
Anyị mechara mata nke bụ́ eziokwu banyere Jehova .
Obi tọrọ anyị ezigbo ụtọ mgbe anyị mụtara ụdị Chineke ọ bụ . ”
Ihe Baịbụl mere ka anyị mata abụghị naanị ụgha dị iche iche a na- akụzi gbasara Chineke , o mekwara ka anyị mata àgwà ọma ndị Chineke nwere .
Baịbụl bụ Okwu Chineke e dere n’ ike mmụọ nsọ .
Ọ na- enyere anyị aka ‘ ka anyị mara ihe niile Chineke ji obiọma nye anyị . ’
(
1 Ndị Kọrịnt 2 : 12
) Ọ́ gaghị adị mma ka i jiri aka gị chọpụta otú Baịbụl si zaa ajụjụ ndị dị ezigbo mkpa ndị mmadụ na- ajụkarị gbasara Chineke , gbasara ihe ndị o bu n’ obi ime nakwa ihe ga- eme anyị n’ ọdịnihu ?
I nwere ike ịgụ azịza nke ụfọdụ ajụjụ ndị a na www .
jw .
org / ig
N’ ebe ahụ , ị ga- ahụ ebe e dere
“ Ihe Ndị Baịbụl Na- akụzi . ”
Pịa ebe e dere “ Ajụjụ Ndị Baịbụl Zara
. ”
I nwekwara ike ịnọ n’ ebe ahụ kwuo ka a bịa kụziwere gị Baịbụl ma ọ bụkwanụ gị agwa Onyeàmà Jehova ọ bụla ị hụrụ ka ọ bịa kụziwere gị Baịbụl .
Ọ bụrụ na i mee otú ahụ , obi siri anyị ike na ọ ga- adịrị gị mfe ịhụ Chineke n’ anya karịa otú i chere .
Otú Gị na Nwa Gị Na- eto eto Ga- esi Na- ekwurịta Okwu n’ Eseghị Okwu
Ọ bụrụ na nwa gị ka na- eto eto , ọ bụ mgbe gị na ya sere okwu ka a ga- amata ma ị̀ ma nke a na- akọ n’ ịzụ ụmụ , matakwa ma ị̀ na- enwe ndidi .
Otu nwaanyị Brazil aha ya bụ Maria , bụ́ onye nwa ya nwaanyị dị afọ iri na anọ , sịrị : “ Ọ na- ewe m ezigbo iwe ma m gwa nwa m ihe ọ ga- eme , ya arụọ m ụka .
Nke a na- eme ka mụ na ya barịtawa mba . ”
Otu nwaanyị Ịtali aha ya bụ Carmela nwekwara ụdị nsogbu ahụ .
Ọ sịrị : “ Mụ na nwa m nwoke na- abarịtakarị mba .
Anyị na- abagide mba ruo mgbe ọ banyere n’ ọnụ ụlọ ya kpọchie ụzọ . ”
Gịnị mere ụfọdụ ndị na- eto eto ji esesa ndị mụrụ ha okwu ?
Ọ̀ bụ n’ ihi ndị ha na ha na- akpa ?
O nwere ike ịbụ ya .
Baịbụl kwuru na ndị ha na mmadụ na- akpa nwere ike ime ka onye ahụ kpawa àgwà ọma ma ọ bụ àgwà ọjọọ .
(
Ilu 13 : 20 ;
1 Ndị Kọrịnt 15 : 33
) Ihe ọzọkwa bụ na ọtụtụ vidio na ihe ndị ọzọ a na- emepụtara ndị na- eto eto na- eme ka ha chee na inupụrụ ndị mụrụ ha isi enweghị ihe o mere .
Ma e nwekwara ihe ndị ọzọ mere ndị na- eto eto ji esesa ndị mụrụ ha okwu .
Ọ bụrụ na ị mata ihe ndị ahụ , ị ga- aghọta ihe i kwesịrị ime iji nyere nwa gị aka .
Ka anyị lebagodị anya n’ ụfọdụ n’ ime ha .
NWA GỊ AMỤTAWALA ICHE ECHICHE KA DIMKPA
Pọl onyeozi dere , sị : “ Mgbe m bụ nwa ọhụrụ , m na- ekwu okwu dị ka nwa ọhụrụ , na- eche echiche dị ka nwa ọhụrụ , na- ele ihe anya dị ka nwa ọhụrụ ; ma ugbu a m ghọrọ dimkpa , ahapụwo m omume nwa ọhụrụ . ”
(
1 Ndị Kọrịnt 13 : 11
) Ihe a Pọl kwuru gosiri
na otú ụmụaka si eche echiche dị iche n’ otú ndị toro eto si eche .
Olee otú o si dị iche ?
Ụmụaka na- aghọta ihe elu elu .
Ma , ndị toro eto na- eleru ihe anya , chebara ya echiche nke ọma tupu ha amata ihe ha ga- eme .
Dị ka ihe atụ , ọtụtụ ndị toro eto na- ebu ụzọ chee echiche ma ihe ha chọrọ ime ọ̀ dịkwa mma nakwa otú ndị ọzọ ga- esi ele ihe ahụ anya .
O nwekwara ike ịbụ na iche echiche otú ahụ amarala ha ahụ́ .
Ma , ndị na- eto eto amụtachabeghị ime otú ahụ .
Baịbụl gwara ndị na- eto eto ka ha gbalịa mee ka “ ikike iche echiche ” ha rụwa ọrụ nke ọma .
(
Ilu 1 : 4
) Baịbụl gwadịrị Ndị Kraịst
niile
ka ha jiri “ ikike nghọta ” ha na- eme ihe niile ha na- eme .
(
Ndị Rom 12 : 1 , 2 ;
Ndị Hibru 5 : 14
) Ma mgbe ụfọdụ , otú nwa gị si eche echiche nwere ike ime ka ọ rụọ gị ụka .
O nwedịrị ike ịrụ gị ụka n’ ihe na- enwedịghị ihe ọ bụ ma ọ bụkwanụ kwuo ihe ga- eme ka i chewe ma ọ̀ na- echekwadị echiche .
(
Ilu 14 : 12
) Ọ bụrụ na ụdị ihe a emee , olee otú ị ga- esi agwa ya okwu ka o nwee ike iche echiche kama gị na ya ịrụwa ụka ?
MEGODỊ IHE A :
Buru n’ obi na o nwere ike ịbụ na nwa gị ahụ na- eto eto echebawarala ihe echiche , n’ ihi ya , ọ ga- abụ na ihe mere o ji kwuo ihe o kwuru bụ ka o gosi na ya amatawala ihe , ọ bụghị na ọ ga- emerịrị ihe ahụ o kwuru .
Ị chọọ ịmata ihe dị ya n’ obi , buru ụzọ jaa ya mma maka ihe o kwuru .
( “ Obi dị m ụtọ na i chewala echiche nke ọma n’ agbanyeghị na mụ ekwetachaghị ihe niile i kwuru . ” )
Nyeziere ya aka ka o chebakwuoro ihe ahụ o kwuru echiche .
( “ Ì chere na ọ bụ otú a i kwuru ya ka e kwesịrị ịna-eme ya
mgbe niile ? ”
) Mgbe i kwuru nke a , nwa gị nwere ike ichebara ihe ahụ o kwuru echiche ma kwuzie ihe dị iche n’ ihe o kwuburu .
Ma , buru n’ obi na mgbe ị na- agbalị ka i mee ka nwa gị mụta iche echiche nke ọma , ọ bụghị mgbe niile ka okwu ga- ebi n’ ọnụ gị .
Ọ bụrụgodị na o yie ka ọ nabataghị ihe i kwuru , o nwere ike isi n’ ihe ahụ unu kwurịtara mụta ihe karịa otú i chere , n’ agbanyeghị na o nwere ike ọ gaghị agwa gị ya .
E nwere ike mgbe ụbọchị ole na ole gachara , nwa gị ahụ emee ihe ahụ i kwuru ma ọ bụdị kwuwezie na ọ bụ ihe ya nọ na- ekwu kemgbe .
“ Mgbe ụfọdụ , obere ihe na- esere mụ na nwa m nwoke okwu .
Dị ka ihe atụ , o nwere ike ịbụ maka na m gwara ya ka ọ ghara ịtụfusị ihe oriri ma ọ bụ ka ọ ghara ịchọ nwanne ya ntakịrị okwu .
Ma , m chọpụtara na o mewe ihe ahụ , ihe ọ na- achọkarị bụ ka m jụọ ya ihe o bu n’ obi na- eme ya ma gosi ya na m ghọtara ihe mere o ji eme ya ma sị ya , ‘ Ọ̀ bụ ihe a mere i ji mee ya ? ’
ma ọ bụkwanụ ‘ Ọ̀ bụ ihe a ka i bu n’ obi ? ’
M chọpụtala na a sị na m na- ekwu ụdị ihe a , o nwere ike mụ na ya agaraghị na- ese okwu otú anyị sere . ”
— Kenji , Japan .
NWA GỊ KA NA- AGBALỊ KA O KPEBIE ỤDỊ MMADỤ Ọ GA- ABỤ
Ndị nne na nna ma ihe na- enye ụmụ ha ohere ka ha kwuo ihe dị ha n’ obi
Otu ihe dị mkpa dị n’ ịzụ onye na- eto eto bụ ịkwadebe ya maka oge ọ ga- ahapụ ụlọ ndị mụrụ ya gaa biri nke ya .
(
Jenesis 2 : 24
) Otu n’ ime ihe ndị ga- egosi na o toruola ibiri onwe ya bụ na ọ bụ ya ga- ekpebi ụdị mmadụ ọ chọrọ ịbụ , ya bụ , ụdị àgwà ọ ga na- akpa , ihe ndị ọ ga- ekwere na ndị ọ na- agaghị ekwere , na ihe ndị ga- amasị ya na ndị na- agaghị amasị ya .
Nke a ga- eme ka mgbe ọ bụla ọnwụnwa bịaara ya , ọ ga- ebu ụzọ chee echiche nsogbu ga- abịara ya ma ọnwụnwa ahụ merie ya .
Ọ ga- ajụkwa onwe ya , sị : ‘ Olee ụdị mmadụ m bụ ?
Olee ihe ndị na- adị m mma na ndị na- anaghị adị m mma ?
Olee ihe onye dị ka m kwesịrị ime ma ụdị ọnwụnwa a bịara ya ? ’
—
2 Pita 3 : 11
Baịbụl kọọrọ anyị banyere Josef , bụ́ nwa okorobịa nke kpebiri ụdị mmadụ ọ chọrọ ịbụ .
Dị ka ihe atụ , mgbe nwunye Pọtịfa nọ na- enye Josef nsogbu ka ya na ya kwaa iko , Josef sịrị : “ Olee otú m ga- esi mee oké ihe ọjọọ a wee mehie Chineke ? ”
(
Jenesis 39 : 9
) Josef ma na Chineke kpọrọ ịkwa iko asị n’ agbanyeghị na Chineke enyebeghị ụmụ Izrel iwu ka ha ghara ịkwa iko .
Ihe a Josef kwuru , ya bụ ,
“ olee otú m ga- esi , ”
gosiri na o weere ịkwa iko otú Chineke si were ya .
O burula ụzọ kpebie ụdị mmadụ ọ chọrọ ịbụ .
—
Ndị Efesọs 5 : 1
Nwa gị ka na- agbalị ka o kpebie ụdị mmadụ ọ ga- abụ .
Ọ dị mma ka o mee otú ahụ n’ ihi na nke a ga- enyere ya aka ka ọ ghara iso ndị ọgbọ ya mee ihe na- adịghị mma .
(
Ilu 1 : 10-15
) Ma nke a nwekwara ike ime ka ọ na- esiri
gị
ọnwụ .
O mee otú ahụ , olee ihe ị ga- eme ?
Kama ikwe ka gị na ya sewe okwu , kwughachi ihe o kwuru .
( “ Ka m legodị ma m̀ ghọtara ihe i kwuru .
Ihe ị na- ekwu bụ na .
.
. ” )
Jụzie ya ajụjụ .
( “ Gịnị mere i ji kwuo otú ahụ ? ”
ma ọ bụ “ Gịnị mere i ji chee na ọ dị mma ? ” )
Jụọ nwa gị ajụjụ ga- eme ka ị mata ihe dị ya n’ obi .
Hapụ ya ka o kwuo ihe o chere .
Ọ bụrụ na ihe ọ chọrọ ime abụghị ihe ọjọọ , ma ya
abụrụ na ọ bụghị ihe gịnwa chọrọ ka o mee , mee ka ọ mata na ị ga- ahapụ ya ka o mee ihe ahụ n’ agbanyeghị na ọ dịchaghị gị mma .
Mmadụ ikpebi ụdị mmadụ ọ ga- abụ bara ezigbo uru .
A sị ka e kwuwe , Baịbụl kwuru na Ndị Kraịst ekwesịghị ịdị ka ụmụ ọhụrụ bụ́ “ ndị ifufe ozizi ọ bụla na- ebugharị . ”
(
Ndị Efesọs 4 : 14
) N’ ihi ya , gbaa nwa gị ume ka o kpebie ụdị mmadụ ọ chọrọ ịbụ ma ghara ikwe ka ndị ọzọ megharịa ya anya .
“ Mgbe ọ bụla m gosiri ụmụ m ndị nwaanyị na m chọrọ ige ntị n’ ihe ha na- ekwu , ọ na- aka adịrị ha mfe ige ntị n’ ihe mụnwa na- ekwu , ọ bụrụgodị na ọ dị iche na nke ha .
Anaghị m amanye ha ka ha kweta ihe m kwuru , kama m na- ahapụ ha ka ha jiri aka ha chee echiche ma ghọta ihe ha kwesịrị ime . ”
— Ivana , Chek Ripọblik .
ỤKWỤ KWESỊRỊ ISI GỊ IKE N’ ALA , MA EJILA AKA IKE ZỤỌ HA
Ụfọdụ ndị na- eto eto na- eme ka obere ụmụaka .
Ha na- enyegide ndị mụrụ ha nsogbu ruo mgbe ndị mụrụ ha meere ha ihe ha kwuru .
I kwesịrị ịkpachara anya ma ọ bụrụ na ụdị ihe a na- emekarị n’ ezinụlọ unu .
Ọ bụ eziokwu na ime ihe ụmụ gị kwuru nwere ike ime ka ha kwụsị inye gị nsogbu , ma ime otú ahụ na- akụziri ha na ọ bụrụ na ha enye gị nsogbu , ha ga- enweta ihe ha chọrọ .
Ma olee ihe i kwesịrị ime ?
Mee ihe Jizọs kwuru .
Ọ sịrị : “ Naanị ka
unu kwuru bụrụ Ee , ka
Ee e
unu kwuru bụrụ Ee e . ”
(
Matiu 5 : 37
) Ndị na- eto eto agaghị na- arụ gị ụka ma ha chọpụta na nsogbu ha na- enye gị agaghị eme ka ị gbanwee obi gị .
Ma nke a apụtaghị na i kwesịrị iji aka ike na- azụ ha .
Dị ka ihe atụ , hapụ nwa gị ka o kwuo ihe mere ọ na- agaghị alọta n’ oge unu kwuru ka ọ na- alọta .
I mee otú ahụ , ọ pụtaghị na nwa ahụ na- atụrụ gị ụka , kama ị na- eme ihe Baịbụl kwuru , nke bụ́ : ‘ Mee ka mmadụ niile mara na i nwere ezi uche . ’
—
Ndị Filipaị 4 : 5
Gị na ndị ezinụlọ gị nọkọọ kwurịta oge ị chọrọ ka ụmụ gị jiri na- alọta nakwa ihe ndị ọzọ ị chọrọ ka ha na- eme n’ ụlọ .
Gosi ha na ị dị njikere ige ha ntị na ichebara ihe ha ga- ekwu echiche tupu gị ekpebizie ihe ị chọrọ ka ha na- eme .
Otu nwoke bi na Brazil aha ya bụ Roberto sịrị : “ Ndị nne na nna kwesịrị ime ka ụmụ ha mata na ha dị njikere imere ha ihe ha kwuru ma ọ bụrụ na ime ihe ahụ agaghị eme ka ha mebie iwu Baịbụl . ”
Ma , o nweghị nne ma ọ bụ nna zuru okè .
Baịbụl sịrị na “ anyị niile na- asụ ngọngọ ọtụtụ ugboro . ”
(
Jems 3 : 2
) Ọ bụrụ na i so kpata ihe seere gị na nwa gị na- eto eto okwu , rịọ ya mgbaghara .
Ọ bụrụ na i kweta na ihe i mere adịghị mma , ọ ga- eme ka nwa gị mata na ị dị umeala n’ obi , meekwa ka ọ mụta ime ka gị .
“ Otu ụbọchị mụ na nwa m sere okwu , m rịọrọ ya mgbaghara mgbe obi dajụrụ m .
Nke a mere ka obi dajụọ ya , meekwa ka ọ dịrị ya mfe ige m ntị . ”
“ Onye Na- akwụ Ndị Na- achọsi Ya Ike Ụgwọ Ọrụ ”
Jehova ò ji mbọ ndị na- efe ya na- agba ka ha na- eme ihe dị ya mma kpọrọ ihe ?
Ụfọdụ ndị nwere ike ịsị na azịza ajụjụ a bụ mba ma kwuo na Chineke enweghị mmasị n’ ebe anyị nọ .
Ihe a ha na- ekwu na- eme ka ndị mmadụ ghara ịghọta ụdị onye Chineke bụ .
Ma , Okwu ya , bụ́ Baịbụl , na- eme ka anyị ghọta nke bụ́ eziokwu .
Ihe Baịbụl kwuru na- eme ka obi sie anyị ike na Jehova ejighị mbọ ndị na- efe ya na- agba egwuri egwu .
Ka anyị leba anya n’ ihe Pọl onyeozi kwuru ná
Ndị Hibru 11 : 6
Gịnị ka anyị ga na- eme ka obi dị Jehova mma ?
Pọl dere , sị : ‘ Ọ bụrụ na okwukwe adịghị , ọ gaghị ekwe omume ime ihe dị Chineke ezi mma . ’
Ị̀ hụrụ na Pọl ekwughị na ọ
ga- esiri
mmadụ
ike
ime ihe dị Chineke mma ma ọ bụrụ na onye ahụ enweghị okwukwe ?
Kama o kwuru na ọ
gaghị ekwe
onye ahụ
omume .
Ihe nke a pụtara bụ na okwukwe so n’ ihe dị mkpa ga- eme ka Chineke nabata ofufe anyị .
Ma olee ihe ndị ga- eme ka okwukwe anyị dị Jehova mma ?
Ọ dị ụzọ ihe abụọ .
Nke mbụ bụ na anyị kwesịrị “ ikwere na ọ dị adị . ”
Ò nwere otú ihe anyị na- eme ga- esi adị Chineke mma ma ọ bụrụ na anyị ekwetaghị na ọ dị adị ?
Ma , ọ bụghị ikwere na Chineke ka okwu biri n’ ihi na ndị mmụọ ọjọọ kwedịrị na Jehova dị .
(
Jems 2 : 19
) Kama okwukwe anyị kwesịrị ime ka anyị na- ebi ndụ otú ga- eme ka obi dị Chineke mma .
—
Jems 2 : 20 ,
26
Nke abụọ bụ na anyị kwesịrị ‘ ikwere na Chineke na- akwụ ndị na- efe ya ụgwọ ọrụ . ’
Obi siri onye nwere ezigbo okwukwe ike na mbọ niile ọ na- agba ka o mee ihe dị Chineke mma agaghị efu ọhịa .
(
1 Ndị Kọrịnt 15 : 58
) Ànyị ga- achọ ime ihe dị Jehova mma ma ọ bụrụ na obi esighị anyị ike na ọ ga- akwụ anyị ụgwọ ọrụ ?
(
Jems 1 : 17 ;
1 Pita 5 : 7
) Ọ bụrụ na mmadụ ekwuo na Chineke ahụghị ụmụ mmadụ n’ anya , na ọ dị aka ntagide ma ọ bụ na mbọ niile ndị na- efe ya na- agba anaghị emetụ ya n’ obi , ihe ọ pụtara bụ na onye ahụ amaghị onye Chineke ahụ a kọrọ akụkọ ya na Baịbụl bụ .
Olee ndị Jehova na- akwụ ụgwọ ọrụ ?
Pọl sịrị na ọ bụ “ ndị na- achọsi ya ike . ”
Otu akwụkwọ na- enyere ndị na- asụgharị Baịbụl aka kwuru na okwu Grik a sụgharịrị “ na- achọsi ya ike ” apụtaghị “ ịga chọgharịwa Chineke . ”
Kama , ọ pụtara mmadụ ịgba mbọ ‘ na- efe Chineke . ’
Akwụkwọ ọzọ kwuru na okwu Grik a pụtara mmadụ ịgbalịsi ike mee ihe ma legide anya n’ ihe ahụ ọ na- eme .
N’ eziokwu , Jehova na- akwụ ndị niile nwere okwukwe n’ ebe ọ nọ ụgwọ , bụ́ ndị ji obi ha dum hụ ya n’ anya ma na- efe ya .
—
Matiu 22 : 37
Ànyị ga- achọ ime ihe dị Jehova mma ma ọ bụrụ na obi esighị anyị ike na ọ ga- akwụ anyị ụgwọ ọrụ ?
Olee ụgwọ ọrụ Jehova ga- akwụ ndị na- efe ya ?
O kwere ha nkwa na ha ga- adị ndụ ebighị ebi n’ ụwa mgbe ụwa ga- aghọ paradaịs .
Nkwa ọma a o kwere gosiri na ọ na- emesapụ aka ma hụ anyị n’ anya nke ukwuu .
(
Mkpughe 21 : 3 , 4
) O nwedịrị ọtụtụ uru ndị na- achọsi Jehova ike na- erite ugbu a .
Mmụọ nsọ Chineke na ihe ndị ha na- amụta na Baịbụl na- eme ka obi na- atọ ha ụtọ , meekwa ka ndụ ha baa ezigbo uru .
—
Abụ Ọma 144 : 15 ;
N’ eziokwu , Jehova ji ofufe nke ndị ji obi ha niile na- efe ya kpọrọ ihe .
Ọ̀ bụ na nke a ekwesịghị ime ka ị gbalịa ka gị na ya dịkwuo ná mma ?
Ọ bụrụ otú ahụ , ọ ga- adị mma ka ị mụtakwuo ihe ị ga- eme ka okwukwe gị sie ike , ka Jehova wee gọzie gị .
E ‘ Sitere n’ Ọrụ Rehab Kpọọ Ya Onye Ezi Omume ’
REHAB si na windo ụlọ ya lepụ anya mgbe chi bọwara na Jeriko na obodo ndị gbara ya gburugburu .
Ndị agha Izrel nọ nso na Jeriko , ha chọkwara ịlụso Jeriko agha .
Ha bidokwara ịga obodo Jeriko gburugburu .
Ka ha na- aga , e bidokwara ịnụ ụda opi ha .
Otú ha si na- azọ ije mere ka uzuzu ju ebe niile .
Rehab bi na Jeriko .
Ọ ma ụlọ na okporo ụzọ ndị dị na Jeriko nakwa ụlọ ahịa ndị e nwere na ya .
Ọ maruru ndị bi na Jeriko ala .
Ọ chọpụtara na ezigbo ụjọ ji ha ka ha na- ahụ otú ndị Izrel si na- aga obodo ha gburugburu otu ugboro n’ ụbọchị .
Ha ahụbeghị ụdị ihe a mbụ .
N’ agbanyeghị na a na- anụ ụda opi ahụ n’ okporo ụzọ nakwa n’ ámá dị iche iche dị na Jeriko , ụjọ ejighị Rehab ọ bụ eziokwu na o ji ndị obodo ya .
Rehab nọ na- ele anya ka ndị agha Izrel bidoro ịga obodo ha gburugburu n’ isi ụtụtụ ụbọchị a bụ́ ụbọchị nke asaa .
N’ etiti ndị agha Izrel , ọ hụrụ ndị nchụàjà na- afụ opi , hụkwa ndị nke bu igbe nsọ Chineke , nke gosiri na Chineke ha , bụ́ Jehova , nọ n’ etiti ha .
Weregodị ya na ị na- ahụ ka Rehab tụkwasịrị aka ya n’ eriri uhie o kegidere na windo ya .
Windo ya ahụ dị n’ ahụ́ mgbidi obodo ahụ .
Eriri ahụ chetaara Rehab na o nweghị ihe ga- eme ya na ezinụlọ ya mgbe a ga- ebibi obodo ha .
Nke a ọ̀ pụtara na Rehab gbara ndị obodo ya mgba okpuru ?
Jehova ewereghị ya otú ahụ , kama o weere Rehab ka nwaanyị nwere ezigbo okwukwe .
Ka anyị malite akụkọ Rehab n’ isi ma hụ ihe ndị anyị nwere ike ịmụta n’ aka ya .
REHAB BỤ NWAANYỊ AKWỤNA
Baịbụl kwuru na Rehab bụ nwaanyị akwụna .
Ihe a Baịbụl kwuru wụrụ ụfọdụ ndị na- akọwa Baịbụl n’ oge ochie akpata oyi n’ ahụ́ nke na ha kwuru na Rehab abụghị nwaanyị na- akwa iko , kama na o nwere ụlọ ebe ndị njem na- anọbọ chi .
Ma , Baịbụl kwuru hoo haa na ọ bụ nwaanyị akwụna .
(
Jọshụa 2 : 1 ;
Ndị Hibru 11 : 31 ;
Jems 2 : 25
) O nwere ike ịbụ na Ndị Kenan ewereghị ịgba akwụna ka ihe ọjọọ .
N’ agbanyeghị na ha ewereghị ya ka ihe ọjọọ , akọnuche Rehab , bụ́ nke Jehova nyere ya otú o nyere anyị niile , ga na- agwa ya na ịgba akwụna adịghị mma .
(
Ndị Rom 2 : 14 , 15
) O nwere ike ịbụ na ihere onwe ya na- eme ya na ọ na- agba akwụna .
Ọ ga- abụ na o chere na ya agaghị ahapụli ọrụ ahụ ebe ọ dị ya ka o nweghị ihe ọzọ ọ ga na- arụ ka o nwee ike ịkpa afọ ya na ezinụlọ ya .
Ọ bụkwa otú a ka ọ na- adị ụfọdụ ndị na- arụ ụdị ọrụ ahụ taa .
O doro anya na Rehab chọrọ otú ihe ga- esi aka mma ná ndụ ya .
Ndị obodo ya na- eme ihe ike .
Ihe ọjọọ jukwara n’ obodo ha .
Dị ka ihe atụ , e nwere ndị na- edina ndị ikwu ha na ndị na- edina ụmụ anụmanụ .
(
Levitikọs 18 : 3 ,
6 ,
21-24
) Ihe mere ihe ọjọọ ji ju n’ obodo ha bụ okpukpe ha .
Ndị mmadụ na- agba akwụna n’ ụlọ arụsị ha .
Ọ na- abụ ha fewe chi ha bụ́ Bel na Molek na chi ndị ọzọ , ha na- esure ụmụ ha n’ ọkụ ná ndụ .
Jehova hụrụ ihe ọjọọ niile ndị bi na Kenan na- eme .
Ọ bụ ya mere Jehova ji sị : “ Ala ha bụ ihe na- adịghị ọcha , m ga- enyekwa ya ntaramahụhụ n’ ihi njehie ya , ala ahụ ga- agbọpụkwa ndị bi n’ ime ya . ”
Levitikọs 18 : 25
) Gịnị bụ ‘ ntaramahụhụ a ga- enye ala Kenan maka njehie ya ’ ?
Chineke kwere ụmụ Izrel nkwa , sị : “ Jehova bụ́ Chineke gị ga- eji nke nta nke nta kwapụ mba ndị a n’ ihu gị . ”
(
Diuterọnọmi 7 : 22
) Ọtụtụ narị afọ tupu oge ahụ , Jehova kwere nkwa na ya ga- enye ezinụlọ Ebreham ala ahụ .
‘ Chineke apụghịkwa ịgha ụgha . ’
—
Taịtọs 1 : 2 ;
Jenesis 12 : 7
Ma , e nwere ndị bi n’ ala Kenan Jehova kwuru na a ga- egbuchapụ .
(
Diuterọnọmi 7 : 1 , 2
) Ebe ọ bụ na Jehova bụ “ Onyeikpe nke ụwa dum , ” o nyochara obi ha ma hụ na ihe ọjọọ abaala ha n’ ụmị nke na ha enweghị mmekwata .
(
Jenesis 18 : 25 ;
1 Ihe E Mere 28 : 9
) Olee otú obi dị Rehab na o bi n’ obodo ọjọọ a Chineke kwuru na a ga- ebibi ?
Anyị agaghị ekwuli kpọmkwem otú obi dị ya mgbe ọ nụrụ akụkọ ụmụ Izrel .
Ọ nụrụ na Chineke ha anapụtala ha n’ aka ndị Ijipt , bụ́ ndị ji ha mere ndị ohu , ma mee ka ha merie ndị agha Ijipt .
N’ oge ahụ , ọ bụ ndị agha Ijipt kacha akpa ike n’ ụwa .
Ugbu a , ụmụ Izrel na- abịa ibuso Jeriko agha .
N’ agbanyeghị ihe niile a , ndị Jeriko nọ na- eme ihe ọjọọ ha na- eme .
Ọ bụ ya mere Baịbụl ji kwuo na ndị Kenan , bụ́ ndị obodo Rehab , “ nupụrụ isi . ”
—
Ma , Rehab emeghị otú ahụ .
Ọ ga- abụ na kemgbe ọtụtụ afọ , o chebarala ihe ndị ọ nụrụ gbasara ụmụ Izrel na Chineke ha , bụ́ Jehova , echiche .
Ọ hụrụ na Chineke adịtụdịghị ka chi ndị a na- efe n’ ala Kenan .
Ọ bụ Chineke nke lụchiteere ndị na- efe ya ọgụ kama irigbu ha , o mekwara ka ndị na- efe ya na- akpa àgwà ọma , ọ bụghị àgwà ọjọọ .
Chineke a weere ụmụ nwaanyị ka ndị bara ezigbo uru , ọ bụghị naanị ndị a ga na- edina edina ma ọ bụ ndị a ga- ere ere ka ha gbawa ohu ma ọ bụ ndị na- abaghị uru .
Ọ ga- abụ na ụjọ ji Rehab mgbe ọ nụrụ na ndị Izrel nọzi n’ ofe osimiri Jọdan , na- ejikere ịlụso Jeriko agha n’ ihi ihe na- aga ime ndị obodo ya .
Jehova ọ̀ hụrụ Rehab ?
Ihe ọ hụrụ n’ obi Rehab ọ̀ masịrị ya ?
Taa , e nwere ọtụtụ ndị dị ka Rehab .
Ọ na- adị ha ka ha agaghị ahapụli ihe ọjọọ ndị ha na- eme , bụ́ ndị na- eme ka ha ghara inwe obi ụtọ , onwe ha ana-eme ha ihere , ya adịkwa ha ka o nweghị uru ha bara .
Akụkọ Rehab na- eme ka obi sie anyị ike na o nweghị onye n’ ime anyị Chineke na- ejighị kpọrọ ihe .
Ọ bụrụgodị na anyị na- eche na anyị abatụdịghị uru , ‘ Chineke anọghị n’ ebe dị anya n’ ebe onye ọ bụla n’ ime anyị nọ . ’
(
) Ọ nọ anyị nso , ọ dịkwa njikere ime ka ndị nwere okwukwe n’ ebe ọ nọ nwee olileanya .
Rehab ò nwerenụ okwukwe na Chineke ?
Ọ NABATARA NDỊ NLEDO
Otu ụbọchị , tupu ndị Izrel amalite ịga Jeriko gburugburu , ndị ikom abụọ Rehab na- amaghị ndị ha bụ bịara na nke ya .
Ha achọghị ka a mata ndị ha bụ .
Ma , ebe ọ bụ na onye ọ bụla chị obi ya n’ aka n’ obodo a , anya dị ọtụtụ ndị nkọ ka ha mata mgbe ndị Izrel ga- abata n’ obodo ha .
Ọ ga- abụ na Rehab matara ndị ha bụ ozugbo .
Nke a apụtaghị na ndị ọ na- amaghị anaghị abịabu na nke ya .
Ma ihe ndị ikom a chọrọ bụ ebe ha ga- ehi , ọ bụghị ka ha na ya kwaa iko .
N’ eziokwu , ndị ikom abụọ ahụ si n’ ebe ụmụ Izrel mara ụlọikwuu bịa iledo Jeriko .
Ọchịagha ha , bụ́ Jọshụa , dunyere ha ka ha gaa nyofuo Jeriko .
Obodo a bụ obodo mbụ na Kenan ndị Izrel ga- alụso agha , o nwekwara ike ịbụ ya kacha obodo ndị ọzọ ike .
Jọshụa chọrọ ịmata otú obodo a ha chọrọ ịlụso agha dị .
O doro anya na ndị nledo ahụ kpachaara anya gaa n’ ụlọ Rehab .
Ma ó nweghị ihe ọzọ , ọ bụ n’ ụlọ onye akwụna ka mmadụ nwere ike ịbanye , a ghara ịchọwa ịmata ebe o si bịa .
O nwekwara ike ịbụ na ndị nledo ahụ chọrọ ile ma ò nwere ihe ha ga- anụta n’ ọnụ ndị mmadụ n’ ebe ahụ .
Baịbụl sịrị na Rehab ‘ nabatara ndị ozi ahụ nke ọma . ’
(
) Ọ kpọbatara ha n’ ime ụlọ ya .
Ọ bụrụgodị na ọ na- enyo ha enyo ma ọ bụ na ọ ghọtaghị ihe mere ha ji bịa , ọ hapụrụ ha ka ha nọrọ .
O nwere ike ịbụ na ọ chọrọ ịmụtakwu banyere Chineke ha , bụ́ Jehova .
Ma na mberede , ndị eze Jeriko dunyere ozi rutere na nke ya .
Ozi eruola ebe niile na e nwere ndị Izrel banyere n’ ụlọ Rehab .
Gịnị ka Rehab ga- eme ?
Ọ bụrụ na o zoo ndị nledo a , ọ̀ bụ na ọ gaghị etinye ya na ndị ezinụlọ ya niile ná nsogbu ma ọ bụkwanụ mee ka ndị Jeriko gbuo ha niile ?
O nwekwara ike ịbụ na ọbịbịa a ndị eze dunyere ozi bịara n’ ụlọ Rehab emeela ka o dokwuo Rehab anya na ndị ikom abụọ ahụ bụ ndị Izrel n’ eziokwu .
Ọ bụrụ na ọ marala na Jehova ka chi ya ike , ọ̀ bụ na ihe a abụghị ohere ọ ga- eji dụnyere Jehova úkwù ?
Rehab enwechaghị oge ọ ga- eji chee echiche mara ihe ọ ga- eme .
Ma , o mere ngwa ngwa gaa zoo ndị nledo ahụ n’ uko ụlọ ya , n’ ebe e dewere okporo ahịhịa ogho n’ úkwù n’ úkwù ka ha kpọọ .
Ọ gaziri gwa ndị ahụ eze dunyere , sị : “ N’ ezie , ndị ikom ahụ bịakwutere m , ma amaghị m ebe ha si bịa .
O wee ruo na mgbe chi jiwere , mgbe a chọrọ imechi ọnụ ụzọ ámá , ndị ikom ahụ pụrụ .
Amaghị m ebe ndị ikom ahụ gara .
Chụwanụ ha ọsọ ọsọ , n’ ihi na unu ga- achụkwuru ha . ”
(
Jọshụa 2 : 4 , 5
) Weregodị ya na ị na- ahụ ka Rehab lere ndị ahụ eze dunyere ozi anya n’ ihu .
Ọ̀ ga- abụ na egwu tụwara ya maka na o chere na ha nwere ike ịchọpụta na obi na- akụ ya kpum kpum ?
Rehab zoro ndị ikom abụọ ahụ na- efe Jehova n’ okpuru okporo ahịhịa ogho n’ agbanyeghị na ihe a o mere nwere ike ịkpatara ya ọnwụ
Ma ihe ahụ o kwuru megharịrị ndị ahụ anya .
Ha gbapụrụ ozugbo , tinye isi n’ ụzọ gara n’ ebe a na- eji ụkwụ agafe osimiri Jọdan .
(
Jọshụa 2 : 7
) Rehab kudara ume .
Ihe ahụ o kwuru zọrọ ndị ohu Jehova ahụ ma mee ka ndị ahụ chọrọ igbu ha tinye isi n’ ebe ọzọ n’ ihi na ha ekwesịghị ịma nke bụ́ eziokwu .
Rehab jizi ọsọ gbagoro n’ uko ụlọ ya ma gwa ndị nledo ahụ ihe merenụ .
Ọ gwakwara ha otu ihe ọzọ dị ezigbo mkpa , ya bụ , na ụjọ ejidela ndị obodo ya nakwa na obi na- alọ ha mmiri .
O doro anya na obi tọrọ ndị nledo ahụ ụtọ mgbe ha nụrụ ihe a o kwuru .
Ụjọ na- atụzi ndị Kenan ọjọọ ahụ
n’ ihi otú Jehova , bụ́ Chineke Izrel , si na- akpa ike .
Rehab kwuziri ihe ọzọ anyị na- ekwesịghị ileghara anya .
Ọ sịrị : “ Jehova bụ́ Chineke unu bụ Chineke n’ eluigwe nakwa n’ ụwa . ”
(
Jọshụa 2 : 11
) Ihe ndị ọ nụrụla banyere Jehova ezuola ime ka ọ mara na o kwesịrị ịtụkwasị ya obi .
N’ ihi ya , o nwere okwukwe na Jehova .
Obi siri Rehab ike na Jehova ga- eme ka ndị Izrel merie ndị obodo ya .
N’ ihi ya , ọ rịọrọ ha ka ha meere ya ebere ma zọpụta ya na ndị ezinụlọ ya .
Ndị nledo ahụ kwetara ihe o kwuru ma gwa ya na ha ga- eme otú ahụ ma ọ bụrụ na ọ gbabọghị ha nakwa ma ọ bụrụ na o kegide eriri na- acha uhie uhie na windo ụlọ ya otú a ga na- ahụ ya n’ ahụ́ mgbidi obodo ha .
—
Jọshụa 2 : 12-14 ,
18
O nwere ezigbo ihe anyị nwere ike ịmụta n’ aka Rehab gbasara inwe okwukwe .
Baịbụl kwuru na “ a na- esi n’ ihe a nụrụ enwe okwukwe . ”
(
Ndị Rom 10 : 17
) Ọ nụrụ banyere ike Jehova Chineke kpara na otú o si ekpe ikpe ziri ezi .
Nke a mere ka o nwee okwukwe na Jehova ma tụkwasị ya obi .
Taa , e nwere ọtụtụ ihe anyị nwere ike ịmata gbasara Jehova karịa otú Rehab matara .
Ma ajụjụ bụ , ihe ndị anyị na- amụta n’ Okwu ya , bụ́ Baịbụl , hà ga- eme ka anyị mata ya ma tụkwasị ya obi ?
MGBIDI JERIKO DARA
Rehab gwaziri ndị nledo ahụ ka ha jiri ụdọ si na windo ụlọ ya , bụ́ nke dị n’ ahụ́ mgbidi , rịtuo ma tinye isi n’ ógbè bụ́ ugwu ugwu .
Ha mere otú ahụ .
E nwere ọtụtụ ọgba ná mkpọda ugwu ndị dị n’ akụkụ ebe ugwu Jeriko , bụ́ ebe ndị nledo ahụ nwere ike izo ruo mgbe ala ga- ajụ oyi , ha alaghachizie n’ ebe ụmụ Izrel mara ụlọikwuu ma kọọrọ ha akụkọ ọma ha nụrụ n’ ọnụ Rehab .
Rehab nwere okwukwe na Chineke ụmụ Izrel
Ezigbo ụjọ mechara jide ndị bi na Jeriko mgbe ha nụrụ na Jehova emeela ka Osimiri Jọdan kwụsị ịsọ asọ , ụmụ Izrel esi n’ ala akọrọ gafere .
(
Jọshụa 3 : 14-17
) Ma , akụkọ a emeghị ka ụjọ tụwa Rehab , kama o mere ka okwukwe o nwere na Jehova sikwuo ike .
Ọ bụ mgbe ihe a mechara ka ụmụ Izrel bidoro ịga Jeriko gburugburu otu ugboro n’ ụbọchị ruo ụbọchị isii .
Ma , ihe a bụ ụbọchị nke asaa .
Ọ pụkwara iche .
Dị ka anyị kwuru ná mmalite isiokwu a , ha bidoro nke ụbọchị a n’ isi ụtụtụ .
Mgbe ndị agha ahụ gachara Jeriko gburugburu otu ugboro , ha akwụsịghị , kama ha gakwara ya gburugburu ọzọ ọtụtụ ugboro .
(
Jọshụa 6 : 15
) Gịnị ka ihe a ndị Izrel na- eme pụtara ?
Mgbe ha gara Jeriko gburugburu nke ugboro asaa n’ ụbọchị nke asaa ahụ , ha kwụsịrị .
Ha kwụsịkwara ịfụ opi , ebe niile adaa jụụ .
Ọ ga- abụ na ebe niile gbawaziri aghara n’ ime Jeriko .
Mgbe ahụ , Jọshụa gwara ndị agha Izrel ka ha tie mkpu , ha etie oké mkpu .
Ihe ahụ bụ nke mbụ a nụrụ olu ha kemgbe ha gawara Jeriko gburugburu .
Ọ̀ ga- abụ na ndị nche Jeriko , bụ́ ndị nọ n’ elu mgbidi , nọ na- eche n’ obi ha ma ọ̀ bụ naanị mkpu a ndị Izrel tiri bụ otú ha chọrọ isi lụso ha agha ?
Ọ bụrụ ihe ha chere , ihe mezirinụ tụrụ ha n’ anya .
Mgbidi Jeriko bidoro ịma jijiji .
Ọ malitekwara ịgbawa ruo mgbe ọ daruru ala .
Mgbe uzuzu kuchasịrị , a hụrụ na e nwere ebe na- adaghị ná mgbidi ahụ .
Ụlọ Rehab ka guzo .
Ọ bụ naanị ya fọrọ .
Nke a gosiri na Rehab nwere okwukwe .
Chegodị otú obi dị ya mgbe ọ hụrụ otú Jehova si chebe ya na ezinụlọ ya .
*
Jọshụa 6 : 10 ,
16 ,
20 , 21
Ụmụ Izrel kwanyeere Rehab ùgwù n’ ihi okwukwe ya .
Mgbe ha hụrụ na ọ bụ naanị ụlọ ya fọrọ ná mgbidi Jeriko , ha matara ozugbo na Jehova nọnyeere ya .
Mgbe ndị Izrel bibichara ndị bi na Jeriko , ha hapụrụ Rehab ka o biri n’ ebe dị nso n’ ebe ha mara ụlọikwuu .
Rehab mechaziri bụrụ onye Juu .
Ọ lụrụ nwoke aha ya bụ Salmọn .
Ha mụtara Boaz .
Mgbe Boaz toro , ọ ghọrọ nwoke e ji okwukwe ya ama atụ .
Ọ lụrụ Rut , bụ́ nwaanyị Moab .
Rut 4 : 13 ,
22
) Ọ bụ n’ ezinụlọ ndị a nwere okwukwe ka a mụrụ Eze Devid , mechaakwa mụọ Mesaya ahụ , bụ́ Jizọs Kraịst .
—
Jọshụa 6 : 22-25 ;
Matiu 1 : 5 , 6 ,
Akụkọ Rehab gosiri na o nweghị onye n’ ime anyị Jehova na- ejighị kpọrọ ihe .
Ọ na- ahụ anyị niile , na- enyochakwa obi anyị .
Obi na- atọkwa ya ụtọ mgbe ọ bụla ọ hụrụ na anyị nwere okwukwe ka Rehab .
Ọ bụ okwukwe ya mere o ji mee ihe ndị o mere .
Ọ bụ ya mere Baịbụl ji kwuo na ‘ e sitere n’ ọrụ kpọọ ya onye ezi omume . ’
(
) Anyị ga- egosi na anyị maara ihe ma ọ bụrụ na anyị eṅomie okwukwe Rehab .
Ajụjụ Ndị Baịbụl Zara
Ole ndị ga- aga eluigwe , gịnịkwa ka ha na- aga ime n’ ebe ahụ ?
Ọtụtụ ndị chọrọ ịga eluigwe .
Jizọs gwara ndịozi ya kwesịrị ntụkwasị obi na ha ga- aga eluigwe .
Tupu ya anwụọ , o kwere ha nkwa na ya na- aga idoziri ha ebe obibi n’ ụlọ Nna ya nke eluigwe .
—
Gụọ
Gịnị mere a ga- eji si n’ ụwa kpọlite ndị mmadụ n’ ọnwụ ka ha gaa dịrị ndụ n’ eluigwe ?
Gịnị ka ha na- aga ime n’ ebe ahụ ?
Jizọs gwara ndịozi ya na ha ga- abụ ndị eze .
Ha ga- achị ụwa .
—
Luk 22 : 28-30 ;
Mkpughe 5 : 10
Ọ̀ bụ ndị ezi omume niile ga- aga eluigwe ?
N’ ọtụtụ obodo , ọ bụ naanị mmadụ ole na ole na- abụ ndị ọchịchị .
Ebe ọ bụ na ihe mere Jizọs ji akpọlite ndị mmadụ n’ ọnwụ ka ha dịrị ndụ n’ eluigwe bụ ka ha soro ya chịa ụwa , ihe ọ pụtara bụ na ndị ga- aga eluigwe dị ole na ole .
(
Luk 12 : 32
) Baịbụl kwuru kpọmkwem mmadụ ole ga- eso Jizọs chịa ụwa .
—
Mkpughe 14 : 1
Jizọs edozierela ụfọdụ ndị na- eso ụzọ ya ebe ha ga- ebi n’ eluigwe .
Ị̀ ma ihe ha ga- eme n’ ebe ahụ ?
Ma , ọ bụghị naanị ndị ahụ ga- aga eluigwe ka Chineke ga- agọzi .
Ọtụtụ ndị na- erubere Chineke isi , bụ́ ndị Alaeze Jizọs ga- achị , ga- adị ndụ n’ ụwa ruo mgbe ebighị ebi n’ oge a ga- eme ka ụwa ghọọ paradaịs .
(
Jọn 3 : 16
) Ụfọdụ ndị ga- abanye na paradaịs ahụ bụ ndị dị ndụ hụ mgbe a ga- ebibi ndị ajọ omume nọ n’ ụwa ugbu a .
Ma ndị ọzọ ga- abụ ndị e si n’ ọnwụ kpọlite .
—
Abụ Ọma 37 : 29
; John 5 : 28 , 29 .
Ụlọ Nche Disemba 1 , 2013
Chineke Ọ̀ Baara Anyị Uru ?
Isiokwu Ndị Dị n’ Akwụkwọ A
Gịnị Mere E Ji Jụọ Ajụjụ A ?
N’ otu obodo , e nwere ihe ụfọdụ ndị dere n’ oge na- adịbeghị anya n’ otu nnukwu bọọdụ e ji agbasa ozi .
Ha dere , sị : “ Ò nwere uru Chineke baara gị ?
Ọtụtụ nde mmadụ chere na o nweghị uru ọ baara ha . ”
Ihe a ha dere gosiri na ha ekweghị na Chineke .
E nwekwara ọtụtụ ndị sịrị na ha kweere na Chineke , ma ha na- ebi ndụ ka à ga- asị na Chineke adịghị .
Otu achịbishọp nke chọọchị Katọlik , onye aha ya bụ Salvatore Fisichella , kwuru gbasara ndị chọọchị ya , sị : “ Ọ bụrụ na e lewe otú anyị si ebi ndụ , o nweghị onye ga- amata na anyị bụ Ndị Kraịst n’ ihi na otú anyị si ebi ndụ bụkwa otú ndị na- ekweghị na Chineke si ebi ndụ . ”
Ọtụtụ ndị anaghị ewepụta oge chee echiche banyere Chineke .
Ha weere Chineke ka onye nọ ebe dị anya ma ọ bụ onye na- abaghị uru ọ bụla ná ndụ ha .
Naanị mgbe ha na- echeta Chineke bụ mgbe ha nọ ná nsogbu ma ọ bụ mgbe ha chọrọ ka Chineke meere ha ihe ọma , ka à ga- asị na Chineke bụ ohu ha .
Ndị ọzọ anaghị eme ihe a na- akụziri ha na chọọchị ha n’ ihi na ha chere na o nweghị uru ọ ga- abara ha .
Dị ka ihe atụ , na Jamanị , mmadụ atọ n’ ime mmadụ anọ ọ bụla bụ́ ndị Katọlik chere na nwoke na nwaanyị ibikọ ọnụ tupu ha alụọ adịghị njọ n’ agbanyeghị na chọọchị ha kwuru na ọ dị njọ , Baịbụl ekwuokwa na ọ jọgburu onwe ya .
(
1 Ndị Kọrịnt 6 : 18 ;
Ndị Hibru 13 : 4
) Ma , nke bụ́ eziokwu bụ na e nwekwara chọọchị ndị ọzọ chọpụtara na ọ na- abụ chọọchị ha na- ekwu otu ihe , ndị òtù ha ana-eme ọzọ .
E nwere ndị isi chọọchị na- ekwu na ndị na- abịa chọọchị ha na- akpa àgwà ka ndị na- ekweghị na Chineke .
Ihe ndị a anyị lebarala anya emeela ka ndị mmadụ jụọ , sị : “ Ò nwere uru Chineke baara anyị ? ”
Ọ bụghị n’ oge anyị a ka a malitere ịjụ ajụjụ a .
Ebe mbụ a jụrụ ajụjụ a bụ n’ akwụkwọ mbụ dị na Baịbụl .
Ka anyị leba anya n’ ihe ụfọdụ dị mkpa e kwuru n’ akwụkwọ Jenesis n’ ihi na ọ ga- eme ka anyị mata azịza ajụjụ a .
Uru Chineke Baara Anyị
Ndị dọkịta na- ekwu na ọ bụrụgodị na mmadụ nwere ego ga- ezuru ya igbo mkpa ya , ọ bụghị ya ga- eme ka ọ na- enwe obi ụtọ .
Ihe gosiri na ihe a ha kwuru bụ eziokwu bụ na ndị mmadụ na- achọ ime ihe ụfọdụ pụrụ iche ga- eme ka ha na- enwe obi ụtọ .
Ụfọdụ na- ewepụta oge ha na- ekiri ihe ndị e kere eke , na- amụ egwú , na- ese ihe osise ma na- eme ihe ndị ọzọ ka ha mara ma hà ga na- enwe obi ụtọ .
Ma , ihe a niile anaghị eme ka ha nwee ezigbo obi ụtọ ma ọ bụ ka ndụ ha nwee isi .
Chineke chọrọ ka ụmụ mmadụ na- enwe obi ụtọ ugbu a nakwa ruo mgbe ebighị ebi
Ihe e dere n’ akwụkwọ Jenesis isi nke mbụ ruo isi nke atọ , gosiri na mgbe Chineke kechara Adam na Iv , ya na ha na- ekwurịta okwu ọtụtụ ugboro .
Nke ahụ mere ka ha mata onye ọ bụ .
(
Jenesis 3 : 8-10
) Ọ na- agụ ụmụ mmadụ agụụ ka ha na Onye kere ha dịrị ná mma n’ ihi na o keghị ha ka ha nọrọ n’ amaghị ya .
Ọtụtụ ebe na Baịbụl gosiri na ọ dị mkpa ka ụmụ mmadụ mata onye kere ha .
Dị ka ihe atụ , Jizọs kwuru na “ obi ụtọ na- adịrị ndị maara mkpa ime mmụọ ha . ”
(
Matiu 5 : 3
) Ihe a Jizọs kwuru gosiri na ọ bụrụ na anyị agbaa mbọ mata Chineke , ndụ anyị ga- enwe isi , anyị enweekwa obi ụtọ .
Oleekwanụ otú anyị ga- esi amata Chineke ?
Jizọs gwara anyị , sị : “ Ọ bụghị naanị achịcha ga- eme ka mmadụ dị ndụ , kama ọ bụ okwu niile nke na- esi n’ ọnụ Jehova pụta . ”
(
Matiu 4 : 4
) Olee otú okwu niile si n’ ọnụ Chineke , ya bụ , ihe Chineke kwuru na Baịbụl , ga- esi eme ka anyị na- enwe obi ụtọ , ndụ anyị enweekwa isi ?
Ka anyị leba anya n’ atọ n’ ime ha .
Anyị Chọrọ Onye Ga Na- edu Anyị
Ebe ọ bụla ị gara taa , ị ga- ahụ na e nwere ọtụtụ ndị ọrụ ha bụ ịgwa ndị mmadụ otú ha ga- esi na- enwe obi ụtọ , otú ha na ndị ọzọ ga- esi na- adị ná mma , otú mmadụ na ndị ezinụlọ ya ga- esi na- ebi n’ udo , otú e si edozi esemokwu , na ihe ndị ọzọ .
Ma , a sị ka e kwuwe , ò nwere onye ọzọ ga- eduzi ụmụ mmadụ ma gwa ha otú ha ga- esi na- ebi ndụ ma ọ́ bụghị Onye kere ha , ya bụ , Jehova Chineke ?
Baịbụl na- akọrọ anyị otú anyị kwesịrị isi na- ebi ndụ .
O yiri akwụkwọ na- akọwa otú kamera ọhụrụ si arụ ọrụ
Ka e were ya na ị zụtara kamera ma ọ bụ kọmputa ọhụrụ .
Ị ga- atụ anya na ndị rụrụ ya ga- etinyere gị akwụkwọ kọwara otú o si arụ ọrụ .
E nwere ike ikwu na Baịbụl yiri ụdị akwụkwọ ahụ .
Chineke nyere ya ụmụ mmadụ ka ha si na ya mata otú ha kwesịrị isi na- ebi ndụ .
Baịbụl kwuru ihe ụmụ mmadụ ga na- eme ka ndụ ha nwee isi .
Baịbụl gwakwara ụmụ mmadụ ihe ndị nwere ike ime ka ndụ ha laa n’ iyi .
Ndị mmadụ nwere ike ịgwa anyị ihe ndị anyị chọrọ ịnụ ma ọ bụ ihe ndị anyị chere ga- akara anyị mfe ime .
Ma , ọ̀ bụ na ihe agaghị akara anyị mma ma ọ bụrụ na anyị ana-eme ihe Onye kere anyị gwara anyị ?
“ Mụ onwe m , Jehova , bụ Chineke gị , Onye na- akụziri gị otú ị ga- esi baara onwe gị uru , Onye na- eme ka i jee ije n’ ụzọ i kwesịrị iso .
A sị nnọọ na ị ga- aṅa ntị n’ ihe m nyere n’ iwu !
Mgbe ahụ , udo gị ga- adị nnọọ ka osimiri , ezi omume gị ga- adịkwa ka ebili mmiri nke oké osimiri . ”
—
Aịzaya 48 : 17 , 18
Baịbụl gwara anyị otú anyị kwesịrị isi na- ebi ndụ na ihe ga- eme ka ihe dịrị anyị ná mma
Ọ bụ eziokwu na Jehova Chineke na- agwa anyị ihe ndị anyị ga- eme , ma ọ naghị amanye anyị amanye ka anyị mee ha .
N’ eziokwu , ọ hụrụ anyị n’ anya , ọ chọkwara ka ihe dịrị anyị ná mma .
Ọ bụ ya mere o ji gwa anyị , sị : “ Mụ onwe m , Jehova , bụ Chineke gị , Onye na- akụziri gị otú ị ga- esi baara onwe gị uru , Onye na- eme ka i jee ije n’ ụzọ i kwesịrị iso .
A sị nnọọ na ị ga- aṅa ntị n’ ihe m nyere n’ iwu !
Mgbe ahụ , udo gị ga- adị nnọọ ka osimiri , ezi omume gị ga- adịkwa ka ebili mmiri nke oké osimiri . ”
(
) Ọ bụrụ na anyị emee ihe Chineke kwuru , ihe ga- adịrị anyị ná mma .
Ihe ọ pụtara bụ na ọ bụrụ na anyị chọrọ inwe obi ụtọ , anyị kwesịrị ịmata Chineke .
Anyị Chọrọ Onye Ga- aza Anyị Ajụjụ Ndị Na- agbagwoju Anyị Anya
Ụfọdụ ndị chere na ha ekwesịghị ikwere na Chineke maka na e nwere ọtụtụ ihe na- agbagwoju ha anya ma na- eme ka ha chee na ikwere na Chineke abaraghị ha uru .
Dị ka ihe atụ , ha nwere ike ịjụ , sị : ‘ Gịnị mere ndị ezi omume ji ata ahụhụ ? ’
‘ Gịnị mere ụfọdụ ụmụ ọhụrụ na- enweghị ihe ha mere ji enwe nkwarụ ? ’
‘ Gịnị mere ihe ọjọọ ji ju n’ ụwa ? ’
Nke bụ́ eziokwu bụ na ajụjụ ndị a dị ezigbo mkpa .
Ọ bụrụ na anyị amata azịza ha , ihe nwere ike ịkara anyị mma .
Ma , kama ikwuwe na ọ bụ Chineke mere imi na anya ji dị anyị otú a , ka anyị leba anya n’ ihe Baịbụl kwuru .
Akwụkwọ
Jenesis isi nke atọ
kọọrọ anyị gbasara Setan .
O kwuru na Setan mere ka à ga- asị na ọ bụ agwọ ka ọ ghọgbuo Adam na Iv ka ha nupụrụ Jehova Chineke isi ma rie mkpụrụ si n’ osisi ịma ihe ọma na ihe ọjọọ .
Mgbe ọ bịakwutere Iv , ọ sịrị ya : “ Unu agaghị anwụ ma ọlị .
N’ ihi na Chineke maara na n’ ụbọchị unu riri mkpụrụ si na ya , anya unu ga- emeghe , unu ga- adịkwa ka Chineke , mara ihe ọma na ihe ọjọọ . ”
—
Jenesis 2 : 16 , 17 ;
3 : 4 , 5
Setan na- ekwu na Chineke bụ onye ụgha nakwa na otú o si achị ndị o kere adịghị mma .
Ọ na- ekwukwa na ihe ga- akara ụmụ mmadụ mma ma ọ bụrụ na ha emee ihe o kwuru .
Olee otú a ga- esi amata ma ihe a Setan kwuru ọ̀ bụ eziokwu ka ọ̀ bụ ụgha ?
Jehova kpebiri ka e jiri nwayọọ nwayọọ dozie ya ka onye ukwu na onye nta jiri
anya ya hụ ma ihe ahụ Setan kwuru ọ̀ bụ eziokwu ka ọ̀ bụ ụgha .
Chineke sikwa otú ahụ nye Setan na ndị òtù ya ohere ka ha gosi ma ihe ọ̀ ga- akara ụmụ mmadụ mma ma ha gbakụta Chineke azụ .
Gịnị ka gịnwa chere ?
Ihe ahụ Setan kwuru ọ̀ bụ eziokwu ?
Ụmụ mmadụ hà ga- achịli onwe ha ?
Ihe ọ̀ ga- akara ha mma ma ha gbakụta Chineke azụ ?
Ahụhụ , ọrịa , ikpe mkpegbu , ọnwụ , mpụ , omume rụrụ arụ , agha , na ihe ọjọọ ndị ọzọ juru ebe niile n’ ụwa kemgbe ọtụtụ narị afọ na- egosi na mbọ niile ụmụ mmadụ gbarala ịchị onwe ha akụọla afọ n’ ala .
Baịbụl mere ka anyị mata na ọ bụghị Chineke kpataara ụmụ mmadụ ahụhụ ha na- ata , kama ọ gwara anyị ihe na- akpata ya .
Ọ sịrị na ọ bụ n’ ihi ‘ ọchịchị nchịgbu ụmụ mmadụ na- achị ibe ha . ’
—
Ekliziastis 8 : 9
Ọ̀ bụ na ihe ndị a anyị lebarala anya anaghị egosi na anyị kwesịrị ịgakwuru Chineke ka ọ zaa anyị ajụjụ ndị na- agbagwoju anyị anya ma gwa anyị ihe ga- akwụsị ahụhụ ụmụ mmadụ na- ata ?
Olee ihe Chineke ga- emere anyị ?
Anyị Chọrọ Ka Chineke Nyere Anyị Aka
O teela ụmụ mmadụ chọwara ka ha kwụsị ọrịa , nká , na ọnwụ .
Ma , ihe na- ebe ka na- ebe n’ agbanyeghị mbọ ha gbarala nakwa nnukwu ego ha mefurula .
Ụfọdụ ndị chere na o nwere ọgwụ ma ọ bụ mmiri ọ ga- abụ ha ṅụọ ma ọ bụ ebe ọ ga- abụ ha biri , ha agaghị emekata kaa nká .
Ma , o nweghị nke nwere isi .
Mgbe Chineke kere ụmụ mmadụ , o bu n’ obi ka ihe gaziere ha nakwa ka ha na- enwe obi ụtọ .
O chefubeghị ihe ahụ o bu n’ obi kee ha .
(
Jenesis 1 : 27 , 28 ;
Aịzaya 45 : 18
) Jehova Chineke kwuru na ihe ọ bụla o bu n’ obi ime ga- emezurịrị .
(
Aịzaya 55 : 10 , 11
) Baịbụl gwara anyị na Chineke kwere nkwa ime ka ụwa ghọọ paradaịs otú ahụ ọ dị mgbe o kere Adam na Iv .
Akwụkwọ Mkpughe kwuru , sị : ‘ Jehova Chineke ga- ehichapụ anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ’
(
Mkpughe 21 : 4
) Olee otú Chineke ga- esi eme ka ihe ọma a niile o kwere ná nkwa mezuo , oleekwa otú nkwa ndị a o kwere nwere ike isi baara anyị uru ?
Ọkpara Chineke , bụ́ Jizọs Kraịst , kụziiri ndị na- eso ụzọ ya ka ha na- ekpe ekpere ka uche Chineke mee n’ ụwa .
Ọtụtụ ndị ma ihe a Jizọs kwuru , ha na- ekwukwa ya mgbe ha na- ekpe Ekpere Nna Anyị nke Bi n’ Eluigwe .
Jizọs kụziiri ndị na- eso ụzọ ya ka ha na- ekpe ekpere , sị : “ Nna anyị nke bi n’ eluigwe , ka e doo aha gị nsọ .
Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe . ”
(
Matiu 6 : 9 , 10
) N’ eziokwu , Jehova Chineke ga- eji Alaeze a wepụ nsogbu niile ọchịchị ụmụ mmadụ kpataara ndị mmadụ ma mee ka ụwa ghọọ paradaịs otú ahụ o kwere ná nkwa .
*
(
Daniel 2 : 44 ;
2 Pita 3 : 13
) Gịnị ka anyị ga- eme ka ihe a Chineke kwere ná nkwa baara anyị uru ?
Jizọs Kraịst kwuru ihe dị mkpa anyị ga- emerịrị .
Ọ sịrị : “ Iji nweta ndụ ebighị ebi , ọ dị ha mkpa ịmata gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
(
Jọn 17 : 3
) N’ eziokwu , ebe ọ bụ na Chineke na- enyere anyị aka , anyị nwere ike ịdị ndụ n’ ụwa mgbe ọ ga- eme ka ụwa ghọọ paradaịs .
Ihe a Chineke kwere ná nkwa so n’ ihe ga- eme ka obi sie gị ike na Chineke baara anyị uru .
Ugbu A Bụ Oge Anyị Kwesịrị Iche Echiche Gbasara Chineke
Ihe dị ka puku afọ abụọ gara aga , Pọl onyeozi gwara ndị Atens okwu gbasara Chineke n’ obodo Ariopagọs , nke dị n’ Atens .
Ọ sịrị ha : “ Ya onwe ya na- enye mmadụ niile ndụ na ume na ihe niile .
N’ ihi na ọ bụ ya nyere anyị ndụ , meekwa ka anyị na- ejegharị , na- adị ndụ , ọbụna dị ka ụfọdụ ndị na- ede abụ uri n’ etiti unu kwuru , ‘ N’ ihi na anyị bụkwa ndị ọ mụrụ . ’ ”
—
Ọrụ Ndịozi 17 : 25 ,
28
Ihe ahụ Pọl gwara ndị Atens ka bụkwa eziokwu n’ ihi na ọ bụ Onye kere anyị na- enye anyị nri anyị na- eri na mmiri anyị na- aṅụ .
Ọ bụkwa ya mere ka anyị na- eku ume .
N’ eziokwu , ọ bụrụ na Jehova anaghị emere anyị ihe ọma ndị a , anyị agaraghị anọ ndụ .
Ma , gịnị mere Chineke ji ka na- emere ụmụ mmadụ ihe ọma a niile , ma hà na- eche banyere ya ma ọ bụ na ha anaghị eche ?
Pọl kwuru na ihe kpatara ya bụ “ ka ha wee chọọ Chineke , ka ha wee sọọ ìsì ma chọta ya n’ ezie , ọ bụ ezie na ọ nọghị n’ ebe dị anya n’ ebe onye ọ bụla n’ ime anyị nọ . ”
—
Ọrụ Ndịozi 17 : 27
Ị̀ ga- achọ ịmatakwu Chineke na ihe ndị o bu n’ obi ime ?
Ị̀ ga- achọ ịmatakwu ihe ndị o kwuru ka anyị na- eme ka ihe dịrị anyị ná mma ugbu a , dịkwara anyị ná mma ruo mgbe ebighị ebi ?
Ọ bụrụ na ị chọrọ , anyị na- agba gị ume ka ị gwa Onyeàmà Jehova nyere gị magazin a ma ọ bụ gị ezitere ndị bipụtara
a ozi .
Obi ga- atọ ha ụtọ inyere gị aka .
Emere M Ka Ozi Jehova Bụrụ Ihe Mbụ ná Ndụ M
O nwere otu ihe mere ná mbido afọ 1942 , mgbe ọ fọrọ ọnwa ole na ole ka m gụchaa akwụkwọ na mahadum ma nweta akara ugo mmụta .
N’ oge ahụ , mba Amerịka esorola mba ndị ọzọ lụwa Agha Ụwa nke Abụọ .
Ọ bụ mgbe ahụ ka otu onye n’ ime mmadụ abụọ mụ na ha bi gwara m ka m gaa na nke ụmụ okorobịa bi n’ ala ụlọ anyị ka mụ na otu nwoke na- abịa na nke ha kwurịta okwu .
Mgbe m gara , m hụrụ nwoke ahụ .
Aha ya bụ John O. ( Johnny ) Brehmer .
Ọ bụ Onyeàmà Jehova .
Otú o si jiri Baịbụl na- aza ajụjụ ọ bụla a jụrụ ya juru m anya .
Obi tọrọ m ụtọ , mụ ekweta ka Johnny kụziwere m Baịbụl .
M mechakwara soro ya na- ekwusa ozi ọma mgbe ọ bụla m nwere ohere .
Aha papa Johnny bụ Otto .
Ọ ghọrọ Onyeàmà Jehova mgbe ọ na- arụ ọrụ n’ otu ụlọ akụ̀ dị n’ obodo Wọlnọt , nke dị na steeti a na- akpọ Ayowa .
Ọ bụ onyeisi ụlọ akụ̀ ahụ n’ oge ahụ .
Ma , ọ hapụrụ ọrụ ahụ bido ikwusa ozi ọma oge niile .
Àgwà ọma ya na ndị ezinụlọ ya na- akpa mechara mee ka m kpebie ime otu ihe dị mkpa m mere ná ndụ m .
EKPEBIRI M IHE M GA- EME
Otu ụbọchị , otu onyeisi na mahadum anyị gwara m na ọ ga- esiri ha ike inye m asambodo maka na anaghịzi m eme nke ọma n’ ụlọ akwụkwọ .
Echetara m na ihe m mere mgbe ahụ bụ ikpegara Jehova Chineke ekpere , rịọ ya ka o nyere m aka ka m mata ihe m kwesịrị ime .
Obere oge ihe a mechara , a kpọrọ m ka m gaa hụ otu ọkachamara na- akụziri anyị ihe .
Ọ gwara m na o nwere onye ziteere ya ozi na ya chọrọ onye injinia ga na- arụrụ ya ọrụ , ya enye onye ahụ aha m n’ ihi na o chere na m ga- achọ inweta ọrụ ahụ .
Ekelere m ọkachamara ahụ ma gwa ya na mụ ekpebiela iji ndụ m jeere Jehova ozi .
N’ abalị iri na asaa n’ ọnwa Jun nke afọ 1942 , e mere m baptizim .
Obere oge e mechara m baptizim , a họpụtara m ka m kwusawa ozi ọma oge niile .
Ná ngwụcha afọ 1942 ahụ , m natara akwụkwọ ozi kwuru ka m bịa ghọọ onye agha .
N’ ihi ya , m gara n’ ihu ndị na- ahọpụta ndị agha ka m kọwaara ha ihe mere na achọghị m ịbụ onye agha .
M gosiri ha ihe ndị ọkachamara kụziiri m ihe na mahadum dere gbasara m .
Ha dere na m bụ ezigbo mmadụ , bụrụkwa ọkaibe n’ ọrụ injinia .
N’ agbanyeghị ihe ọma niile ahụ e dere gbasara m , ha gwara m ka m kwụọ puku dọla iri ( ihe karịrị otu nde naịra na narị puku naịra ise ) .
Ha tụkwara m mkpọrọ afọ ise n’ ụlọ mkpọrọ dị n’ obodo Levinwọt , nke dị na steeti a na- akpọ Kansas .
IHE NDỊ MERE MGBE M NỌ N’ ỤLỌ MKPỌRỌ
A tụkwara ihe karịrị narị ụmụ okorobịa abụọ na iri atọ bụ́ Ndịàmà Jehova mkpọrọ n’ ụlọ mkpọrọ ahụ dị na Levinwọt .
N’ ụlọ mkpọrọ ahụ , anyị na- arụ ọrụ n’ ubi
e nwere n’ ebe ahụ , e nwekwara ọtụtụ ndị na- eche anyị nche .
Ụfọdụ n’ ime ha ma na Ndịàmà Jehova anaghị alụ agha , ha kwetakwara na ihe anyị na- ekwu bụ eziokwu .
Ụfọdụ n’ ime ndị nche ahụ na- enye anyị ohere ka anyị na- enwe ọmụmụ ihe .
Ha na- enyekwara anyị aka ka anyị na- enweta akwụkwọ e ji amụ Baịbụl .
Onyeisi ụlọ mkpọrọ ahụ kwudịrị ka a na- ewetara ya magazin
Consolation
ọ bụla e bipụtara ( a na- akpọ ya
Teta !
ugbu a ) .
OTÚ M SI PỤTA N’ ỤLỌ MKPỌRỌ MA KWUSAWA OZI ỌMA NÁ MBA ỌZỌ
Otú ụlọ mkpọrọ ahụ dị na Levinwọt dị ugbu a .
Anyị dị narị mmadụ abụọ na iri atọ a tụrụ mkpọrọ na ya
Mgbe m nọrọ afọ atọ n’ ime afọ ise e kwuru na m ga- anọ n’ ụlọ mkpọrọ , a hapụrụ m .
Ihe a mere n’ abalị iri na isii nke ọnwa Febụwarị n’ afọ 1946 .
N’ oge ahụ , Agha Ụwa nke Abụọ ebiela .
M bidoghachiri ikwusa ozi ọma oge niile n’ egbughị oge .
A gwara m ka m gaghachi n’ obodo Levinwọt kwusawa ozi ọma .
Ezigbo egwu tụrụ m n’ ihi na ọtụtụ ndị bi n’ ebe ahụ kpọrọ Ndịàmà Jehova asị .
Ihe ọzọ bụ na inweta ọrụ m ga na- arụ na ebe m ga- ebi siiri m ezigbo ike .
Echetara m ihe mere otu ụbọchị m gara ozi ọma .
M hụrụ otu nwoke na- eche nche n’ ụlọ mkpọrọ ahụ m nọbu .
Ọ sịrị m , “ Si n’ ụlọ m pụọ ! ”
Ozugbo ahụ , elere m ya anya n’ aka ma hụ na o ji osisi e ji akụ bọl .
Ụjọ tụrụ m , mụ esi n’ ụlọ ya pụọ ozugbo .
Mgbe m gara n’ ụlọ ọzọ , otu nwaanyị pụtara ma sị m , “ Chere , m na- abịa . ”
Ọ kwachiri ụzọ ma banye n’ ime ụlọ .
Anọ m ebe ahụ na- eche ya , ma ihe m hụziri bụ onye si na windo wụọ m mmiri e ji saa efere .
Ọ wụzuru m ya ahụ́ .
N’ agbanyeghị ihe ndị a , Chineke gọziri ozi ọma m na- ekwusa .
Emechara m nụ na ụfọdụ ndị m nyere akwụkwọ e ji amụ Baịbụl ghọrọ Ndịàmà Jehova .
N’ afọ 1943 , Ndịàmà Jehova bidoro ụlọ akwụkwọ ọhụrụ n’ obodo Niu Yọk , bụ́ ebe a na- azụ ndị ga- aga mba ọzọ na- ekwusa ozi ọma .
A kpọrọ m ka m bịa gụọ akwụkwọ na ya .
M so ná ndị gụrụ akwụkwọ na klas ya nke iri .
Anyị gụchara n’ abalị asatọ n’ ọnwa Febụwarị nke afọ 1948 , e ziga m Gana ka m gaa kwusawa ozi ọma .
E mechara kpọwa ụlọ akwụkwọ ahụ Ụlọ Akwụkwọ Gilied .
Mgbe m rutere Gana , a gwara m ka m kwusawara ndị ọrụ gọọmenti na ndị si Yurop bịa Gana ozi ọma .
Ná ngwụcha izu ọ bụla , m na- eleta ọgbakọ Ndịàmà Jehova , mụ na ha na- esokwa aga ozi ọma .
M na- agakwa n’ ebe a na- enweghị ọtụtụ Ndịàmà Jehova ma kụziere Ndịàmà Jehova nọ ebe ahụ otú e si ekwusa ozi ọma .
M na- agakwa agba ọgbakọ Ndịàmà Jehova dị na Kot devụa ume .
N’ oge ahụ m na- ekwusa ozi ọma n’ ebe ndị ahụ , m mụtara ime ihe ndị Afrịka na- eme .
Dị ka ihe atụ , m na- ehi n’ ụlọ akịrịka , na- eji aka nkịtị eri nri , na- etukwurukwa ala n’ èzí anyụ nsị otú ahụ ndị Izrel mere mgbe ha nọ n’ ala ịkpa .
( Diuteronomi 23 : 12-14 ) Ihe ndị a mụ na ndị ọzọ si mba ọzọ bịa ikwusa ozi ọma
na- eme mere ka ndị mmadụ na- akọ akụkọ ọma gbasara anyị .
Ụfọdụ ụmụ nwaanyị ndị di ha bụ ndị ọrụ gọọmenti malitere ịmụ Baịbụl .
Ụmụ nwaanyị ahụ mechara nyere anyị ezigbo aka .
N’ oge ndị ọjọọ chọrọ ime ka a chụlaa anyị , ha nyere di ha nsogbu ka ha hụ na a chụlaghị anyị .
Ndị di ha gere ha ntị .
A chụlaghịzi anyị .
M mechara rịa ọrịa ịba otú ọtụtụ ndị ọzọ si mba ọzọ bịa izi ozi ọma n’ Afrịka rịakwara .
Ezigbo ahụ́ ọkụ mere m , oké oyi kpakwara m aka ọjọọ nke na ọ fọrọ obere ka ịba ahụ baa m n’ isi .
Mgbe ụfọdụ , m na- ejide agba m aka ka ọ kwụsị ịma jijiji .
N’ agbanyeghị ya , m ka nọ na- enwe obi ụtọ n’ ozi ọma m na- ekwusa .
N’ ime afọ anọ mbụ m nọrọ n’ Afrịka , mụ na nwanna nwaanyị aha ya bụ Eva Hallquist nọ na- ederịta akwụkwọ ozi .
Mụ na ya matara n’ oge m chọrọ ịhapụ Amerịka bịawa Afrịka .
M nụrụ n’ oge ahụ na o so n’ ụmụ akwụkwọ nọ na klas nke iri abụọ na otu n’ Ụlọ Akwụkwọ Gilied .
M nụkwara na ha ga- eme ememme ngụcha akwụkwọ ha n’ abalị iri na itoolu n’ ọnwa Julaị nke afọ 1953 ná mgbakọ mba niile Ndịàmà Jehova ga- enwe ná nnukwu ámá egwuregwu Yankii , nke dị na Niu Yọk .
N’ ihi ya , mụ na otu onye na- akwọ ụgbọ mmiri kparịtara , ya ekweta na ọ bụrụ na m rụọrọ ya ọrụ n’ ụgbọ mmiri ya , ọ ga- eburu m n’ efu ruo Amerịka .
O were anyị abalị iri abụọ na abụọ tupu anyị eruo Amerịka .
Mụ na Eva hụziri n’ isi ụlọ ọrụ Ndịàmà Jehova dị na Bruklin .
Ọ bụ n’ ebe ahụ ka m nọ gwa ya na m chọrọ ịlụ ya .
Mụ na Eva mechara lụọ , ya abịa soro m kwusawa ozi ọma na Gana .
OTÚ ANYỊ SI NYERE NDỊ EZINỤLỌ ANYỊ AKA
Mgbe mụ na nwunye m kwusarala ozi ọma ọtụtụ afọ n’ Afrịka , mama m detaara m akwụkwọ ozi , kwuo na ọrịa kansa ji papa m aka ọjọọ .
M rịọrọ ka e nyetụ m oge ka mụ na nwunye m laa Amerịka gaa nyere papa m aka .
Mgbe anyị ruru , ọrịa ahụ kara njọ .
Obere oge , papa m nwụrụ .
Mgbe anyị laghachiri Gana ma nọruo ihe fọrọ obere ka ọ bụrụ afọ anọ , anyị natara ozi na ahụ́ na- arịa mama m .
Ụfọdụ ndị enyi anyị gwara anyị na ọ ga- aka mma ka anyị lọta bịa lekọta ya .
Anyị kwetara .
Ma , ịhapụ ọrụ anyị adịrịghị anyị mfe ebe ọ bụ na anyị anọteela aka n’ Afrịka .
N’ oge ahụ , m kwusaala ozi ọma afọ anọ n’ ebe ahụ naanị m , mụ na nwunye ekwusaakwa ya afọ iri na otu .
Ọ bụ mgbe ahụ ka anyị laghachiri Amerịka .
Mgbe anyị gara hụ eze otu obodo dị na Gana
Mụ na nwunye m lekọtara mama m ruo ọtụtụ afọ .
Anyị na- enyekwara ya aka ka ọ na- aga ọmụmụ ihe mgbe o kwere ya .
Ma , ọ nwụrụ n’ abalị iri na asaa n’ ọnwa Jenụwarị nke afọ 1976 .
Ọ dị afọ iri asatọ na isii mgbe ọ nwụrụ .
Ma , mgbe afọ itoolu gachara , nke ka njọ mere .
Ndị dọkịta chọpụtara na nwunye m na- arịa ọrịa kansa .
Anyị gbalịrị ike anyị niile ka a gwọọ ya , ma ọrịa ahụ mechara gbuo ya n’ abalị anọ n’ ọnwa Jun nke afọ 1985 , mgbe ọ dị afọ iri asaa .
IHE NDỊ ỌZỌ MERE NÁ NDỤ M
N’ afọ 1988 , a kpọrọ m ka m bịa ememme a ga- eji nyefee Chineke ụlọ ndị a rụrụ ọhụrụ n’ ụlọ ọrụ Ndịàmà Jehova dị na Gana .
Agaghị m echefu ụbọchị ahụ echefu .
Mgbe m gara Gana n’ afọ 1948 , Ndịàmà Jehova nọ na ya ebughị ibu .
Ma , mgbe m bịara ememme a n’ afọ 1988 , Ndịàmà Jehova nọ na Gana akarịala puku mmadụ iri atọ na puku anọ .
Ugbu a , ọ fọrọ obere ka ha ruo otu narị puku mmadụ na puku iri na anọ .
Afọ abụọ m gachara Gana , ya bụ , n’ abalị isii n’ ọnwa Ọgọst nke afọ 1990 , alụrụ m Betty Miller .
Ya na nwunye m mbụ bụ ezigbo enyi .
Mụ na ya ji ozi Jehova mere ihe mbụ ná ndụ anyị .
Anyị na- atụ anya mgbe anyị ga- ahụ nne na nna anyị ochie , hụkwa nne na nna anyị na nwunye m mbụ n’ oge ụwa ga- aghọ paradaịs .
—
Ọrụ 24 : 15
Obi na- atọ m ezigbo ụtọ mgbe ọ bụla m chetara na mụ ejeerela Jehova ozi ihe karịrị afọ iri asaa .
M na- ekele ya mgbe niile maka otú o si mee ka m jiri ozi ya mere ihe mbụ ná ndụ m .
N’ agbanyeghị na akarịala m afọ iri itoolu ugbu a , Jehova , bụ́ Injinịa kachanụ , ka na- enye m ike m ji na- efe ya .
“ Lee !
Ana M Eme Ihe Niile Ka Ha Dị Ọhụrụ ”
Ị̀ chọrọ ka ahụ́ gbasie gị na ndị ezinụlọ gị ike , unu adịrịkwa ndụ ruo mgbe ebighị ebi ?
Ị̀ chọrọ ibi n’ ụwa mgbe ihe mgbu , ịta ahụhụ , na ọnwụ na- agaghịzi adị ?
Ihe ndị a abụghị akụkọ ifo .
N’ oge na- adịghị anya , ụwa ga- aghọ paradaịs n’ ihi na ọ bụ otú Jehova Chineke chọrọ ka ụwa dịrị mgbe o kere ya .
Ị ga- ahụ ihe o bu n’ obi ime ná
Mkpughe 21 : 3-5
.
— Gụọ ya .
‘ Chineke ga- ehichapụ anya mmiri niile n’ anya ha . ’
) Olee ụdị anya mmiri ọ ga- ehichapụ ?
Ọ bụghị ụdị nke na- agba anyị mgbe obi na- atọ anyị ụtọ ma ọ bụ nke na- eme ka anya anyị na- arụ ọrụ nke ọma .
Anya mmiri Chineke ga- ehichapụ bụ nke na- agba anyị ma anyị tawa ahụhụ ma ọ bụ ruwe uju .
Ma , ihe Chineke ga- eme abụghị naanị ihichapụ anyị anya mmiri nkịtị , kama ọ ga- ewepụ ihe niile na- akpata ahụhụ na iru uju .
“ Ọnwụ agaghị adị ọzọ . ”
) Ọ bụ onye iro anyị , bụ́ ọnwụ , kacha akpatara ndị mmadụ anya mmiri .
Ma , Jehova ga- eme ka ndị na- erubere ya isi kwụsị ịnwụ anwụ .
Olee otú ọ ga- esi eme ya ?
Ọ ga- ewepụ ihe mere ndị mmadụ ji anwụ anwụ , ya bụ , mmehie anyị ketara n’ aka Adam .
(
Ndị Rom 5 : 12
) Jehova ga- eme ka ụmụ mmadụ zuo okè n’ ihi na Jizọs achụọla àjà maka ha .
Chineke ga- emecha mee ka onye iro ikpeazụ anyị bụ́ ọnwụ “ ghara ịdị irè . ”
(
1 Ndị Kọrịnt 15 : 26
) N’ oge ahụ , ndị hụrụ Chineke n’ anya ga- adị ndụ ruo mgbe ebighị ebi otú Chineke chọrọ ya .
Ahụ́ ga- agbasikwa ha niile ike .
“ Ihe mgbu agaghịkwa adị ọzọ . ”
) Olee ụdị ihe mgbu na- agaghịzi adị ?
Ọ bụ ihe mgbu niile mmehie na ezughị okè na- akpatara anyị .
O nwere ike ịbụ ụfụ na- afụ anyị ma anyị merụọ ahụ́ , obi ọjọọ na- eme anyị mgbe ụfọdụ ma ọ bụ ihe ndị ọzọ na- enye anyị nsogbu .
Ihe mgbu ndị a emeela ka ọtụtụ nde mmadụ tagbuo onwe ha n’ ahụhụ .
Ma , ha niile ga- akwụsị .
N’ oge na- adịghị anya , anya mmiri , ọnwụ , na ihe mgbu agaghịzi adị .
Ma , i nwere ike ịjụ , sị : ‘ Ebee ka ihe ndị a ga- eme ? ’
‘ Ọ̀ bụ n’ eluigwe ka nkwa ndị a Chineke kwere ga- emezu ? ’
Mba .
Ka anyị hụ ihe mere anyị ji kwuo otú ahụ .
Nke mbụ bụ na tupu e dee nkwa ndị ahụ Chineke kwere n’ amaokwu ahụ , e bu ụzọ dee na “ ụlọikwuu nke Chineke dịnyeere
mmadụ . ”
Ebee ka ụmụ mmadụ bi ?
Ọ bụ n’ ụwa a .
(
) Nke abụọ bụ na nkwa ahụ Chineke kwere na “ ọnwụ agaghị adị ọzọ ” na- egosi na ọ bụ n’ ụwa ka ọ ga- ewepụ ọnwụ n’ ihi na ọ bụ n’ ụwa ka ọnwụ dị kemgbe .
Ndị bi n’ eluigwe anaghị anwụ anwụ , ma ọnwụ na- echi ndị bi n’ ụwa ọnụ n’ ala kemgbe .
N’ ihi ya , nkwa ahụ Chineke kwere ga- emezu n’ ụwa .
Chineke ga- ehichapụ anya mmiri niile gbarala ụmụ mmadụ n’ ihi ahụhụ ha na- ata na uju ha na- eru
Jehova chọrọ ka obi sie anyị ike na ya ga- emezu nkwa o kwere anyị na ụwa ga- aghọ paradaịs .
Mgbe Jehova kwuchara ihe ọma ndị ahụ ọ ga- emere anyị , o kwuru ihe gosiri na ya ga- emezurịrị nkwa ya .
Ọ sịrị : “ Lee !
Ana m eme ihe niile ka ha dị ọhụrụ . ”
O kwukwara , sị : “ Okwu ndị a kwesịrị ntụkwasị obi , bụrụkwa eziokwu . ”
(
Mkpughe 21 : 5
) Ọ́ gaghị adị mma ka ị mụta otú gị na ndị ị hụrụ n’ anya ga- esi soro ná ndị obi ga- atọ ụtọ mgbe Chineke ga- emezu nkwa niile o kwere ?
‘ Ị Ga Na- egwupụta Ọla Kọpa n’ Ugwu ’
Ọ BỤ n’ ọnwa Mach afọ 1961 ka ha hụrụ ihe ndị ahụ n’ ebe e zoro ha n’ ugwu .
E ji ute fụchie ha ma fanye ya n’ ebe e nwere oghere n’ ugwu .
Ihe ndị dị n’ ime ute ahụ karịrị narị anọ , e jikwa ọla kọpa kpụọ ọtụtụ n’ ime ha .
Ụfọdụ n’ ime ha bụ okpueze , mkpara ndị eze , ngwá ọrụ , na ihe ndị ọzọ .
Ndị na- agụ Baịbụl ga- achọ ịmata banyere ihe ndị a a chọtara n’ ihi ihe e kwuru na
Jenesis 4 : 22
.
Ebe ahụ kwuru na Tubal-ken “ na- eji ọla kọpa na ígwè akpụ ụdị ngwá ọrụ ọ bụla . ”
E nweela ọtụtụ ajụjụ ndị mmadụ jụrụla banyere ebe ihe ndị ahụ a chọtara si .
Ma ó nweghị ihe ọzọ , ihe ndị ahụ na- egosi na ọ dịla ezigbo anya e gwuwere ọla kọpa , na- agbaze ya ma jiri ya na- akpụ ihe n’ ebe ụfọdụ a kpọrọ aha na Baịbụl .
EBE NDỊ E GWURU ỌLA KỌPA N’ ALA NKWA AHỤ
Mgbe ụmụ Izrel na- akwado ịbanye n’ ala Chineke kwere ha ná nkwa , Mozis gwara ha , sị : ‘ Ị ga na- egwupụta ọla kọpa n’ ugwu . ’
(
Diuterọnọmi 8 : 7-9
) Ndị na- amụ banyere ihe ndị mgbe ochie ahụla ọtụtụ ebe a na- egwu ọla kọpa ma na- agbaze ya n’ Izrel nakwa na Jọdan n’ oge ochie .
Ụfọdụ ebe ndị ahụ bụ Feinan , Timna , na Kibat en-Nahas .
Gịnị ka a chọpụtara n’ ebe ndị ahụ ?
E nwere ọtụtụ olulu na Feinan nakwa na Timna .
E gwuru ọla kọpa n’ ebe ndị ahụ ruo ihe karịrị puku afọ abụọ .
Ọ bụrụ na mmadụ agaa ebe ndị ahụ taa , ọ ka ga- ahụ ọtụtụ okwute ndị e nwere ike isi na ha nweta irighiri ọla kọpa .
Ndị na- egwu ọla kọpa n’ oge ochie na- eji ngwá ọrụ ha e ji okwute rụọ na- etiwa nkume ndị dị n’ elu elu ka ha nweta ọla kọpa ndị dị n’ ebe ndị ahụ .
Mgbe ndị nke dị n’ elu elu gwụchara , ha na- ejizi ngwá ọrụ ha ndị e ji ígwè rụọ gwumie ebe ndị ahụ ka ha nwetakwuo ọla kọpa .
Na Baịbụl , akwụkwọ Job kọwara otú e si egwupụta ọla kọpa n’ oge ochie .
(
Job 28 : 2-11
) Ọrụ a abụghị obere ọrụ .
Malite n’ ihe dị ka otu puku afọ na narị afọ asaa gara aga ruo n’ ihe dị ka otu puku afọ na narị afọ ise gara aga , ndị Rom na- akpọrọ ndị omekome na ndị ọzọ a tụrụ mkpọrọ gaa n’ ebe a na- egwupụta ọla kọpa n’ obodo Feinan ka ha rụwa ọrụ n’ ebe ahụ .
Ọ bụrụ na mmadụ agaa na Kibat en-Nahas , ọ ga- ahụ ebe e kpokọjuru ihe ndị a gbazepụtara n’ ọla kọpa .
Ihe ndị ahụ na- egosi na a na- agbaze ọla kọpa n’ ebe ahụ n’ oge ochie .
Ndị ọkachamara
na- ekwu na a na- esi n’ ebe ndị ọzọ dị nso a na- egwupụta ọla kọpa , dị ka Feinan na Timna , eburu ọla ndị ahụ bịa na Kibat en-Nahas ka a gbazee ha .
N’ ebe ahụ , a na- akwanye ezigbo ọkụ n’ ọla ahụ e gwupụtara ma jiri ékò na- afụ ya ọkụ ruo ihe dị ka awa iri .
Ọ gbazee , ha ewerezie ezigbo ọla kọpa ha ga- eji akpụ ihe .
IHE NDỊ E JI ỌLA KỌPA MEE N’ IZREL OGE OCHIE
Mgbe ndị Izrel nọ n’ Ugwu Saịnaị , Jehova Chineke nyere ha iwu ka ha were ọla kọpa rụọrọ ya ụlọikwuu .
Ha mechakwara jiri ya rụọrọ ya ụlọ nsọ na Jeruselem .
Ha rụrụ ya ka ọ dị ka ụlọikwuu ahụ ha rụburu .
(
Ọpụpụ isi nke 27
) O nwere ike ịbụ na ụmụ Izrel mụtara otú e si agbaze ọla tupu ha agawa Ijipt ma ọ bụkwanụ ya abụrụ na ha mụtara ya n’ Ijipt .
Obere oge ha si n’ Ijipt pụta , ha ji ọla kpụọ nwa ehi .
Nke a gosiri na iji ọla akpụ ihe edoola ha anya mgbe ahụ .
Ha jikwa ọla kọpa kpụọ ọtụtụ ihe ndị ọzọ e ji ejere Chineke ozi n’ ụlọikwuu .
Ụfọdụ n’ ime ha bụ nnukwu efere , ite , shọvel , na ndụdụ .
—
Ọpụpụ 32 : 4
Mgbe ụmụ Izrel ka nọ n’ ala ịkpa , ha bidoro ịtamu ntamu n’ ihi mana Chineke nyere ha nakwa n’ ihi na ha enweghị mmiri .
Ọ ga- abụ na ebe ha nọ mgbe ahụ dị nso na Punọn , bụ́ ebe e nwejuru ọla kọpa enweju .
O nwere ike ịbụ ebe ahụ ka a na- akpọ Feinan n’ oge a .
Jehova tara ha ahụhụ mgbe ahụ .
O zitere agwọ ọjọọ , ya atagbuo ọtụtụ n’ ime ha .
Mgbe ụmụ Izrel chegharịrị , Mozis rịọchiteere ha arịrịọ , Jehova agwazie ya ka o were ọla kọpa kpụọ agwọ ma konye ya n’ elu osisi .
Baịbụl sịrị : ‘ Ọ bụrụ na agwọ ataa mmadụ , onye ahụ elee agwọ ahụ e ji ọla kọpa kpụọ anya , onye ahụ ga- adị ndụ . ’
—
Ọnụ Ọgụgụ 21 : 4-10 ;
33 : 43
ỌLA KỌPA SỌLỌMỌN JI RỤỌ ỤLỌ NSỌ
E ji ọla kọpa rụọ ọtụtụ ihe n’ ụlọ nsọ dị na Jeruselem
Eze Sọlọmọn ji ọla kọpa buru ezigbo ibu rụọ ihe ndị e tinyere n’ ụlọ nsọ dị na Jeruselem .
Ọ bụ Devid nna ya si na Siria nweta ọtụtụ n’ ime kọpa ndị ahụ mgbe o merichara ndị Siria .
(
1 Ihe E Mere 18 : 6-8
) E jikwa ọla kọpa wụọ nnukwu efere a na- akpọ “ oké osimiri a wụrụ awụ . ”
Mmiri ruru puku galọn iri na asaa na narị ise ga- abacha n’ ime ya .
Nnukwu efere ahụ dị ezigbo arọ .
Ndị nchụàjà na- esi na ya ekute mmiri ha ji asa ụkwụ na aka .
(
1 Ndị Eze 7 : 23-26 ,
44-46
) E nwekwara nnukwu ogidi abụọ e ji ọla kọpa kpụọ .
Ha dị n’ ọnụ ụzọ ụlọ nsọ ahụ .
Etiti ha ghe oghe , ma ọ fọrọ obere ka ha ruo mita abụọ n’ obosara .
Ha dịkwa mita asatọ n’ ịdị elu .
E jikwa ọla kọpa kpụọ ihe abụọ e ji chọọ elu ha mma .
Ihe abụọ ahụ dị ihe dị ka mita abụọ n’ ịdị elu .
(
1 Ndị Eze 7 : 15 , 16 ;
2 Ihe E Mere 4 : 17
) Ọla kọpa e ji kpụọ ihe niile a abụghị ihe e ji ọnụ ekwu .
Ndị mmadụ na- ejikwa ọla kọpa arụ ihe ndị ọzọ n’ oge Baịbụl .
Dị ka ihe atụ , Baịbụl kọọrọ anyị na e ji ọla kọpa rụọ ngwá ọgụ , agbụ ígwè , ngwá egwú , na ibo ụzọ .
(
1 Samuel 17 : 5 , 6 ;
2 Ndị Eze 25 : 7 ;
1 Ihe E Mere 15 : 19 ;
Abụ Ọma 107 : 16
) Jizọs kwuru banyere ego e ji ọla kọpa mee , Pọl onyeozi ekwuokwa banyere “ Alegzanda onye na- akpụ ọla kọpa . ”
—
Matiu 10 : 9 ;
2 Timoti 4 : 14
A ka nwere ọtụtụ ihe ndị na- amụ gbasara ihe ndị mgbe ochie na ndị na- akọ akụkọ ihe mere eme na- amatabeghị banyere ebe ndị e si enweta ọla kọpa n’ oge Baịbụl nakwa banyere ihe ndị ahụ a chọtara na Nahal Mishma .
Ma , nke bụ́ eziokwu bụ na Baịbụl gosiri na ala ahụ ụmụ Izrel nwetara bụ ‘ ezi ala nke a na- egwupụta ọla kọpa n’ ugwu ndị dị na ya . ’
—
Olee Otú Anyị Kwesịrị Isi Na- echeta Jizọs Kraịst ?
N’ ọnwa Disemba , ọtụtụ ndị n’ ụwa na- ahụ ebe e sere Jizọs ka nwa ọhụrụ ma ọ bụ ebe a kpụrụ ya akpụ .
A na- esekarị ebe e nyiwere ya n’ ihe e ji etinyere anụ ụlọ nri .
Ma , ihe anyị kwesịrị icheta ọ̀ bụ naanị mgbe Jizọs bụ nwa ọhụrụ ?
Ka anyị mụta otú ka mma anyị ga- esi na- echeta ya .
Anyị ga- amụta ya ma ọ bụrụ na anyị eleba anya n’ ihe mere n’ otu abalị , mgbe ndị ọzụzụ atụrụ nọ n’ ọhịa dị nso na Betlehem na- azụ atụrụ .
Otu mmụọ ozi pụtara n’ ihu ndị ọzụzụ atụrụ na mberede .
Ọ sịrị ha : “ A mụụrụ unu Onye Nzọpụta taa , onye bụ́ Kraịst Onyenwe anyị . ”
Mmụọ ozi ahụ gwakwara ha na ha ga- ahụ Jizọs ‘ ebe e ji ákwà fụọ ya ma nyiwe ya n’ ihe e ji etinyere anụ ụlọ nri . ’
Ozugbo ahụ , ọtụtụ ndị mmụọ ozi pụtara “ na- eto Chineke . ”
Olee otú obi ga- adị gị ma ị nụ ka ndị mmụọ ozi na- eto Chineke ?
— Obi tọrọ ndị ọzụzụ atụrụ ahụ ụtọ .
Ha gwara ibe ha ‘ ka ha garuo Betlehem ozugbo ma hụ ihe ahụ merenụ . ’
Mgbe ha ruru , ha hụrụ “ Meri na Josef nakwa nwa ọhụrụ ahụ nke dina n’ ihe e ji etinyere anụ ụlọ nri . ”
Mgbe obere oge gachara , ndị ọzọ bịara n’ ebe ahụ Meri na Josef nọ na Betlehem .
Ndị ọzụzụ atụrụ ahụ kọọrọ ha ihe merenụ , ya eju ha anya .
Obi ọ̀ dị gị ụtọ ịnụ ihe ebube a merenụ n’ oge a mụrụ Jizọs ?
— Ọ bụrụ na anyị hụrụ Chineke n’ anya , obi ga- adị anyị ụtọ .
Anyị kwesịrị ịmata ihe mere obi ji atọ anyị ụtọ na a mụrụ Jizọs .
Ma , ka anyị burugodị ụzọ mata ihe ndị mere tupu Meri alụọ di .
Otu ụbọchị , mmụọ ozi aha ya bụ Gebriel bịakwutere Meri .
Ọ gwara Meri na ọ ga- amụ nwa nwoke , gwakwa ya na nwa ahụ “ ga- abụ onye ukwu ” nakwa na ‘ a ga- akpọ ya Ọkpara nke Onye Kasị Elu . ’
Gebriel kwukwara na nwa ahụ ‘ ga- achị ụlọ Jekọb dị ka eze ruo mgbe ebighị ebi , alaeze ya agaghịkwa enwe ọgwụgwụ . ’
Mgbe Gebriel gwachara Meri ihe a , Meri chọrọ ịmata otú ihe a ga- esi eme ebe ọ bụ na ya na nwoke enwetụbeghị mmekọahụ .
N’ ihi ya , Gebriel gwara ya , sị : ‘ Ike nke Onye Kasị Elu ga- ekpuchi gị . ’
Ọ gwakwara ya na
“ a ga- akpọ onye ahụ a ga- amụ onye nsọ , Ọkpara Chineke . ”
Chineke ime ka ndụ Ọkpara ya bi n’ eluigwe banye n’ akpa nwa Meri , too n’ ebe ahụ ma ghọọ obere nwa , abụghị obere ọrụ .
Ọ bụ nnukwu ọrụ ebube .
Ị̀ hụtụla ebe e sere ndị a sịrị na ha bụ ndị amamihe atọ ka ha na ndị ọzụzụ atụrụ so bịa ileta Jizọs mgbe ọ bụ nwa ọhụrụ ?
— N’ oge Krismas , a na- egosikarị ebe e sere ụdị ihe ahụ .
Ma , ihe ahụ a na- ese emeghị eme .
N’ eziokwu , ndị ahụ a sị na ha bụ ndị amamihe atọ bụ ndị na- agụ kpakpando .
Chineke kpọkwara ịgụ kpakpando asị .
Ka anyị hụ ihe mere mgbe ndị ahụ na- agụ kpakpando gara ịhụ Jizọs .
Baịbụl sịrị : “ Mgbe ha banyere
n’ ụlọ ,
ha hụrụ
nwatakịrị ahụ
na nne ya bụ́ Meri . ”
Ihe a Baịbụl kwuru gosiri na Jizọs abụghịzi nwa ọhụrụ mgbe ahụ , o gosikwara na ọ nọghịzi n’ ihe e ji etinyere anụ ụlọ nri .
Kama , Jizọs na Josef na Meri bizi n’ ụlọ .
Olee otú ndị ahụ na- agụ kpakpando si chọta Jizọs ?
— E nwere kpakpando du ha .
Ma , o durughị ha ozugbo gawa Betlehem .
O bu ụzọ duru ha gaa Jeruselem , bụ́ ebe Eze Herọd nọ .
Baịbụl kwuru na Herọd chọrọ ịhụ Jizọs ka o gbuo ya .
Chebagodịrị ihe a echiche .
Ònye ka i chere na ọ bụ ya mere ka kpakpando duru ndị ahụ na- agụ kpakpando gakwuru Herọd ?
— Ọ bụghị ezi Chineke , bụ́ Jehova .
Kama , ọ bụ onye iro ya bụ́ Setan .
Taa , Setan chọrọ ka ndị mmadụ chee na Jizọs ka bụ nwa ọhụrụ na- enweghị ike ilekọta onwe ya .
Ma , Gebriel gwara Meri na Jizọs ‘ ga- achị dị ka eze ruo mgbe ebighị ebi , alaeze ya agaghịkwa enwe ọgwụgwụ . ’
Jizọs na- achị ugbu a n’ eluigwe .
N’ oge na- adịghị anya , ọ ga- ebibi ndị niile bụ ndị iro Chineke .
Ọ bụ ihe a kwesịrị ịna-agbata anyị n’ obi mgbe ọ bụla anyị chetara Jizọs , anyị kwesịkwara ịkọrọ ya ndị ọzọ .
Ajụjụ Ndị Baịbụl Zara
Gịnị mere Kraịst ga- eji abịa ọzọ ?
Tupu Jizọs Kraịst alaghachi n’ eluigwe n’ afọ 33 , o kwere nkwa na ya ga- abịa ọzọ .
O ji onwe ya tụnyere otu nwoke si n’ ezinụlọ eze .
Nwoke a gara njem nọọ ogologo oge .
Mgbe ọ na- alọta , e nyere ya ikike ịbụ eze .
Ihe mere Jizọs ga- eji abịa ọzọ bụ ka o wetara ụmụ mmadụ ezigbo ọchịchị .
—
Gụọ
Luk 19 : 11 , 12
Jizọs ga- ewetara ụmụ mmadụ ọchịchị dị mma
Mgbe Kraịst ga- abịaghachi , ọ̀ ga- abụ mmadụ ka ọ̀ ga- abụ mmụọ ?
Mgbe a kpọlitere ya n’ ọnwụ , ọ ghọrọ mmụọ laghachi n’ eluigwe .
(
1 Pita 3 : 18
) N’ eluigwe , ọ nọdụrụ ala n’ aka nri Chineke .
(
Abụ Ọma 110 : 1
) Mgbe ọtụtụ afọ gachara , Jehova Chineke , bụ́ onye a na- akpọ “ Onye Ochie ahụ , ” nyere Jizọs ikike ka ọ chịwa ụmụ mmadụ .
N’ ihi ya , Jizọs ga- abụ Eze a na- anaghị ahụ anya mgbe ọ ga- abịa ọzọ , ọ bụghị mmadụ .
—
Daniel 7 : 13 , 14
Gịnị ka Jizọs ga- eme mgbe ọ ga- abịa ọzọ ?
Mgbe Jizọs ga- abịa ọzọ , ya na ndị mmụọ ozi ya ga- eso .
N’ oge ahụ , ọ ga- ekpe ụmụ mmadụ ikpe , bibiekwa ndị ajọ omume .
Ma , ọ ga- enye ndị kwetara ka ọ chịwa ha ndụ ebighị ebi .
—
Matiu 25 : 31-33 ,
46
Ọchịchị Jizọs ga- eme ka ụwa ghọọ paradaịs .
Jizọs ga- akpọlite ndị nwụrụ anwụ n’ ọnwụ ka ha dịrị ndụ mgbe ahụ ụwa ga- aghọ paradaịs .
—
Luk 23 : 42 , 43
Ụlọ Nche Jenụwarị 1 , 2014
Ọ Bụrụ na Mmadụ Anwụọ , nke Ya Ọ̀ Gaala ?
Isiokwu Ndị Dị n’ Akwụkwọ A
Ọtụtụ ndị anaghị achọ ikwu gbasara ọnwụ n’ ihi na okwu gbasara ọnwụ na- eme ha obi ọjọọ .
Ma hà chọrọ ikwu gbasara ya ma ọ bụ na ha achọghị , ọnwụ na- akpa anyị niile aka ọjọọ .
Ọ na- agba anyị ka akpị .
E nweghị onye obi na- adị mma ma ọ nụ na papa ya ma ọ bụ mama ya ma ọ bụ nwa ya nwụrụ .
Ọnwụ nwere ike igbu mmadụ mgbe a na- atụghị anya ya .
Mgbe ụfọdụ , ọ na- abụ ọnwụ gbuchaa otu onye , ya egbuo onye ọzọ , ya gbuchaa onye nke ahụ , ya egbuokwa onye ọzọ .
Ma ò gburu otu onye ma ò gburu ọtụtụ ndị , ihe ọ na- akpatara anyị bụ obi mgbawa .
Otu nwoke aha ya bụ Antonio kwuru otú obi dị ya mgbe nna ya nwụrụ n’ ihe mberede okporo ụzọ .
Ọ sịrị : “ Ọ dị m ka ebe mmadụ gara kpọchie ọnụ ụzọ ụlọ m ma chịrị mkpịsị ugodi ụlọ m gbafuo .
O nwekwaghị otú m ga- esi banye n’ ụlọ m ọzọ .
Naanị ihe m nwere ike ime bụ ịna-echeta na o nwere mgbe m bibu na ya .
Mgbe ụfọdụ , ọ na- adị m ka ọ nwụbeghị , ma o nweghịzi ihe m ga- emeli .
Ihe mere eme emeela . ”
Otu nwaanyị aha ya bụ Dorothy nwekwara ụdị nsogbu ahụ .
Di Dorothy nwụrụ mgbe Dorothy dị afọ iri anọ na asaa .
Dorothy kpebiri na ya ga- amata ihe ụfọdụ na- agbagwoju ya anya gbasara ndị nwụrụ anwụ .
Ebe ọ bụ na Dorothy na- akụziri ụmụaka ihe na Sọnde skul , o kwetaghị na mmadụ nwụọ , ya abụrụ na nke ya agaala .
Ma , ọ maghị ihe na- eme ndị mmadụ ma ha nwụọ .
N’ ihi ya , ọ jụrụ pastọ ha , sị , “ Gịnị na- eme mmadụ ma ọ nwụọ ? ”
Pastọ ahụ zara ya , sị : “ O nweghị onye ma .
Ka anyị lewenụ anya mara ma ànyị ga- emecha mata . ”
Ma , ọ̀ bụ eziokwu na anyị ga- elewe naanị n’ anya n’ anya , ya bụ , na o nweghị otú anyị ga- esi amata ihe na- eme mmadụ ma ọ nwụọ ?
Ò nwere otú anyị nwere ike isi mata ma ọ̀ na- abụ mmadụ nwụọ , ya abụrụ na nke ya agaala ?
Mbọ Ndị Mmadụ Gbara Ka Ha Ghara Ịnwụ Anwụ
EZE NDỊ CHAỊNA AHA YA BỤ CHIN SHI HUANG
ONYE NA- EME NCHỌPỤTA AHA YA BỤ KWỤAN PỌNSE DE LEỌN
Ọnwụ bụ onye iro anyị .
Anyị niile na- atụ ya ụjọ .
Anyị na- eme ihe niile anyị nwere ike ime ka ọ ghara igbu anyị .
Ọ bụrụkwa na onye anyị hụrụ n’ anya anwụọ , o nwere ike ịdị anyị ka ọ bụghị eziokwu na ọ nwụọla .
Ọ bụrụ na anyị ka na- eto eto , anyị nwere ike iche na ọnwụ emekataghị kpara anyị aka .
Anyị nwere ike ịna-eche otú ahụ ruo mgbe ọ ga- emecha doo anyị anya na anyị agaghị agbata ya n’ ọsọ .
Ndị chịrị Ijipt n’ oge ochie gbasiri mbọ ike ka ha mara ma ò nwere ihe ha ga- eme ka ha ghara ịnwụ anwụ .
Ma hanwa ma ọtụtụ puku ndị ọrụ ha wepụtara oge buru ibu na- achọ ihe ha ga- eme ka ha dịrị ndụ na- aga .
Ihe gosiri na ha gbasịrị mbọ ike bụ nnukwu ụlọ ndị ha wuru , bụ́ ebe ha na- eli ndị eze ha .
Ma , ụlọ ndị ahụ gosikwara otú mbọ niile ha gbara si kụọ afọ n’ ala .
Ndị eze Chaịna gbakwara mbọ ka ha ghara ịnwụ anwụ .
Ma , ihe ha mere dị iche n’ ihe ndị chịrị Ijipt mere .
Ha nọ na- achọ ọgwụ ọ ga- abụ ha ṅụọ , ọnwụ agaghịzi egbu ha .
Otu eze ha a na- akpọ Chin Shi Huang gwara ndị ọkachamara ya ka ha mepụtara ya ọgwụ ọ ga- abụ mmadụ ṅụọ , ọnwụ agakwaghị egbu ya .
Ihe e ji mee ụfọdụ n’ ime ọgwụ ndị ha gwakọtara bụ ihe ndị nwere ike igbu mmadụ .
O nwekwara ike ịbụ na ihe mechara gbuo eze ahụ bụ otu n’ ime ihe ndị ahụ ha gwakọtara .
O nwere otu nwoke Spen aha ya bụ Kwụan Pọnse de Leọn .
N’ afọ 1513 , nwoke a ji ụgbọ mmiri si n’ obodo Puweto Riko gawa ịchọ otu mmiri a sịrị na- eme ka mmadụ ghara ịka nká .
Ọ bụ mgbe ọ na- achọ mmiri ahụ ka ọ chọtara obodo a na- akpọ Flọrịda , nke dị n’ Amerịka .
Ma mgbe afọ ole na ole gafere , nwoke ahụ nwụrụ mgbe ya na ndị nwe Flọrịda lụchara ọgụ .
Kemgbe ahụ , o nwebeghị onye chọtara mmiri ahụ a sịrị na- eme ka mmadụ ghara ịka nká .
Ma ndị chịrị Ijipt ma ndị eze Chaịna ma ndị ọzọ gbachara mbọ ka ha ghara ịnwụ anwụ .
Ò nwere onye ga- asị na mbọ ha gbara enweghị isi n’ agbanyeghị na otú ha si chọọ inweta ihe ha chọrọ adịghị anyị mma ?
O doro anya na o nweghị onye n’ ime anyị chọrọ ịnwụ anwụ .
Ò NWERE MGBE ỌNWỤ GA- AKWỤSỊ ?
Gịnị mere na o nweghị onye n’ ime anyị chọrọ ịnwụ anwụ ?
Baịbụl gwara anyị ihe kpatara ya .
Ọ sịrị na
Onye kere anyị , bụ́ Jehova Chineke ,
*
mere “ ka ihe ọ bụla maa mma n’ oge ya ” nakwa na ‘ o tinyere mgbe ebighị ebi n’ obi ụmụ mmadụ . ’
(
Ekliziastis 3 : 11
) Ọ ga- adị anyị mma ịnọ ndụ n’ ụwa ruo mgbe ebighị ebi , ọ bụghị ịnọ ndụ naanị ihe dị ka afọ iri asatọ .
(
Abụ Ọma 90 : 10
) Ọ bụ ihe anyị niile chọrọ .
Gịnị mere Chineke ji tinye “ mgbe ebighị ebi ” n’ obi anyị ?
Ọ̀ bụ ka iwe na- ewe anyị ma anyị cheta na anyị na- anwụ anwụ ?
Mbanụ !
Chineke agaghị eme ụdị ihe ahụ .
Kama , o kwere anyị nkwa na ọnwụ ga- akwụsị .
Ọtụtụ ebe na Baịbụl kwuru na ọnwụ ga- akwụsị nakwa na Chineke ga- eme ka anyị dịrị ndụ ruo mgbe ebighị ebi .
— Gụọ igbe isiokwu ya bụ ,
“ Chineke Ga- eme Ka Ọnwụ Kwụsị . ”
Jizọs Kraịst kwuru hoo haa , sị : “ Iji nweta ndụ ebighị ebi , ọ dị ha mkpa ịmata gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
(
) Ihe a Jizọs kwuru gosiri na o nwere mgbe ọnwụ ga- akwụsị ịkpa ike .
Ihe a o kwuru gosikwara na ọ bụ naanị Chineke nwere ike imemila ọnwụ .
Ọ Bụrụ na Mmadụ Anwụọ , Ọ Pụtaghị na nke Ya Agaala
E nwere obere obodo a na- akpọ Betani .
E si Jeruselem gawa ya , ọ dị kilomita atọ .
(
Jọn 11 : 18
) Njinji jiri n’ obodo a mgbe ọ fọrọ izu ole na ole ka Jizọs nwụọ .
Enyi Jizọs aha ya bụ Lazarọs rịara ọrịa ma nwụọ .
Mgbe Jizọs nụrụ ihe ahụ merenụ , ọ gwara ndị na- eso ụzọ ya na Lazarọs na- arahụ ụra nakwa na ya na- aga ịkpọte ya .
(
) Ma , ndị na- eso ụzọ ya aghọtaghị ihe o kwuru .
N’ ihi ya , ọ gwara ha hoo haa na ‘ Lazarọs anwụọla . ’
—
Jọn 11 : 14
Abalị anọ e lichara Lazarọs , Jizọs bịarutere Betani ma kasiwe nwanne Lazarọs , bụ́ Mata , obi .
Mata gwara Jizọs , sị : “ A sị na ị nọ n’ ebe a , nwanne m nwoke agaraghị anwụ . ”
(
Jọn 11 : 17 ,
21
) Jizọs sịrị ya : “ Abụ m mbilite n’ ọnwụ na ndụ .
Onye nwere okwukwe n’ ebe m nọ , ọ bụrụgodị na ọ nwụọ , ọ ga- adị ndụ ọzọ . ”
—
“ Lazarọs , pụta ! ”
Jizọs mere ihe gosiri na ihe a o kwuru bụ eziokwu .
O rutere ebe ahụ e liri Lazarọs ma tie mkpu , sị : “ Lazarọs , pụta ! ”
(
Jọn 11 : 43
) O juru ndị niile gbakọtara ebe ahụ anya mgbe ha hụrụ nwoke ahụ nwụrụ anwụ ka o si n’ ili pụta .
E nweela ndị Jizọs kpọlitere n’ ọnwụ tupu ya akpọlite Lazarọs .
E nwere mgbe ọ kpọlitere ada otu nwoke a na- akpọ Jeirọs .
Tupu Jizọs akpọlite nwata nwaanyị ahụ , Jizọs kwuru na nwata ahụ na- ehi ụra .
—
Luk 8 : 52
Ihe Jizọs kwuru mgbe Lazarọs nwụrụ nakwa mgbe ada Jeirọs nwụrụ bụ na onye nke ọ bụla n’ ime ha na- ehi ụra .
Ihe a o kwuru dabara adaba n’ ihi na ọ bụrụ na mmadụ na- ehi ụra , ọ naghị ama ihe na- emenụ , ọ naghịkwa echeta nsogbu niile o nwere .
(
; gụọ igbe isiokwu ya bụ ,
“ Ọnwụ Yiri Ụra Miri Emi . ”
) Ndị mbụ soro ụzọ Jizọs ma ihe bụ́ eziokwu gbasara ndị nwụrụ anwụ .
Otu akwụkwọ sịrị : ‘ Ndị na- eso
ụzọ Jizọs weere ọnwụ ka ụra , ha wekwaara ili ka ebe ndị nwere okwukwe na Chineke na- aga ezuru ike . ’
— Akwụkwọ bụ́
Encyclopedia of Religion and Ethics .
Obi dị anyị ụtọ ịmara na ndị nwụrụ anwụ na- ehi ụra n’ ili , ọ bụghị ahụhụ ka ha na- ata .
N’ ihi ya , anyị ekwesịghị ịtụ ọnwụ ụjọ ebe anyị ma ihe ọ bụ .
‘ Ọ BỤRỤ NA MMADỤ ANWỤỌ , Ò NWERE IKE ỊDỊ NDỤ ỌZỌ ? ’
O doro anya na obi na- atọ anyị niile ụtọ ma anyị hie ezigbo ụra n’ abalị .
Ma , ò nwere onye ọ ga- adị mma ka o hiwe ụra ruo mgbe ebighị ebi ?
Olee ihe mere anyị ga- eji kweta na ndị nwụrụ anwụ ga- adị ndụ ọzọ otú ahụ Lazarọs na ada Jeirọs si malite ịdị ndụ mgbe Jizọs kpọlitere ha ?
Job jụrụ ajụjụ yiri nke ahụ mgbe o chere na ọnwụ ya dị nso .
Ọ jụrụ , sị : “ Ọ bụrụ na mmadụ anwụọ , ọ̀ pụrụ ịdị ndụ ọzọ ? ”
—
Job 14 : 14
Job zakwara ajụjụ ahụ .
Ọ gwara Chineke Onye Pụrụ Ime Ihe Niile , sị : “ Ị ga- akpọ òkù , mụ onwe m ga- azakwa gị .
N’ ihi na agụụ ọrụ aka gị ga- agụsi gị ike . ”
(
Job 14 : 15
) Obi siri Job ike na Jehova ga- akpọlite ya n’ ọnwụ .
Ọ̀ bụ nrọ ka Job na- arọ ?
Mbanụ !
Mkpọlite Jizọs kpọlitere ndị nwụrụ anwụ n’ ọnwụ gosiri na Chineke nyere ya ike ọ ga- eji memilaa ọnwụ .
Baịbụl kwudịrị na Jizọs chị “ mkpịsị ugodi nke ọnwụ ” ugbu a .
(
Mkpughe 1 : 18
) Nke a na- egosi na Jizọs ga- akpọghe ili ka ndị nwụrụ anwụ pụta otú ahụ o nyere iwu ka Lazarọs si n’ ili pụta .
Ọtụtụ ebe na Baịbụl kwuru na a ga- akpọlite ndị nwụrụ anwụ n’ ọnwụ .
Otu mmụọ ozi gwara Daniel onye amụma , sị : “ Ị ga- ezukwa ike , ma ị ga- ebili ka i nweta òkè gị mgbe ụbọchị ndị a gwụchara . ”
(
Daniel 12 : 13
) Jizọs gwara ndị Sadusii , bụ́ ndị na- ekwetaghị na a ga- akpọlite ndị nwụrụ anwụ n’ ọnwụ , sị : “ Unu ehiewo ụzọ , n’ ihi na unu amaghị Akwụkwọ Nsọ , unu amaghịkwa ike nke Chineke . ”
(
Matiu 22 : 23 ,
29
) Pọl onyeozi kwukwara , sị : ‘ Enwere m olileanya n’ ebe Chineke nọ , na a gaje inwe mbilite n’ ọnwụ nke ma ndị ezi omume ma ndị ajọ omume . ’
—
Ọrụ Ndịozi 24 : 15
OLEE MGBE A GA- AKPỌLITE NDỊ NWỤRỤ ANWỤ N’ ỌNWỤ ?
Olee mgbe a ga- enwe mbilite n’ ọnwụ nke ndị ezi omume na ndị ajọ omume ?
Mmụọ ozi ahụ gwara Daniel na ọ ga- ebili mgbe “ ụbọchị ndị a gwụchara . ”
Mata kwetakwara na nwanne ya nwoke bụ́ Lazarọs ga- ebili “ n’ ọnwụ n’ ụbọchị ikpeazụ . ”
—
Jọn 11 : 24
Baịbụl kwuru na ọ bụ “ n’ ụbọchị ikpeazụ ” ka Alaeze Chineke nke Kraịst bụ eze ya ga- amalite ịchị .
Pọl sịrị : ‘ N’ ihi na Kraịst aghaghị ịchị dị ka eze ruo mgbe Chineke debere ndị iro ya niile n’ okpuru ụkwụ ya .
Dị ka onye iro ikpeazụ , a ga- eme ka ọnwụ ghara ịdị irè . ’
(
1 Ndị Kọrịnt 15 : 25 , 26
) Ihe a so n’ ihe dị mkpa mere anyị ga- eji na- ekpe ekpere ka Alaeze Chineke bịa nakwa ka uche ya mee n’ ụwa .
Chineke ga- akpọlite ndị nwụrụ anwụ n’ ọnwụ otú Job kwuru .
Mgbe oge ahụ ruru , ọnwụ ga- abụzi ihe akụkọ .
O nweghịzi onye ga- ajụ , sị : ‘ Mmadụ nwụọ , nke ya ọ̀ gaala ? ’
Gịnị Mere Chineke Ji Hapụ Ụmụ Mmadụ Ka Ha Na- ata Ahụhụ ?
AHỤHỤ ANYỊ NA- ATA Ọ̀ NA- EMETỤ CHINEKE N’ OBI ?
Mary :
Sarah , ndeewo .
Olee otú i mere ?
Sarah :
Adị m mma .
Ụbọchị ahụ m bịara na nke gị , o nwere ajụjụ anyị lebara anya .
Ajụjụ ahụ bụ , ‘ Ahụhụ anyị na- ata ọ̀ na- emetụ Chineke n’ obi ? ’
I kwuru na o teela ajụjụ ahụ gbawara gị gharịị , karịchaa , kemgbe mama gị nwechara ihe mberede okporo ụzọ .
Ihe i kwuru bụ eziokwu .
Biko , olee otú mama gị mere taa ?
Ọ na- abụ ahụ́ dịtụ ya mma taa , echi ya aka ya njọ .
Ma , ọ dị mma taa .
Obi dị m ụtọ na ọ gbakewela .
Ama m na ihe ahụ mere ya ga- eme ka obi na- ajọ gị njọ mgbe ụfọdụ .
Ọọ eziokwu .
Mgbe ụfọdụ , ihe m na- eche bụ ma ò nwere mgbe nsogbu ya ga- ebi .
Ọọ ihe onye ọ bụla ọ dị otú a ọ dị gị ga- eche .
Ì chetara na mgbe anyị kwuchara okwu n’ ụbọchị ahụ m bịara , na m jụrụ gị ma ị̀ ma ihe mere Chineke ji hapụ ụmụ mmadụ ka ha na- ata ahụhụ n’ agbanyeghị na o nwere ike ịkwụsị ya ?
Echetara m .
Tupu anyị ahụ ihe Baịbụl kwuru banyere ya , ka anyị lebagharịa anya n’ ihe anyị kwuru n’ ụbọchị ahụ .
Anyị mụtara na e nwere otu nwoke fere Chineke n’ oge ochie nke jụrụ Chineke ihe mere o ji kwe ka ndị mmadụ na- ata ahụhụ .
Ma , Chineke abaraghị ya mba maka na ọ jụrụ ya ajụjụ ma ọ bụkwanụ gwa ya na okwukwe ya esighị ike .
Ọọ ihe ọhụrụ m mụtara n’ ụbọchị ahụ .
Ihe ọzọ anyị mụtara bụ na obi anaghị atọ Jehova Chineke ụtọ ma ọ hụ ka ụmụ mmadụ na- ata ahụhụ .
Dị ka ihe atụ , Baịbụl kwuru na ‘ o wutere ya ’ mgbe ndị fere ya n’ oge ochie nọ na- ata ahụhụ .
Ọ̀ bụ na obi adịghị gị ụtọ ịnụ na ahụhụ anyị na- ata na- emetụ Chineke n’ obi ?
Obi dị m ụtọ .
Ihe ọzọ anyị kwukwara n’ ụbọchị ahụ bụ na ike Chineke enweghị atụ .
N’ ihi ya , ọ ga- akwụsịli ahụhụ anyị na- ata mgbe ọ bụla ọ chọrọ .
Ọọ ya na- agbagwoju m anya .
Gịnị mere Chineke ji kwe ka ihe ọjọọ na- eme n’ ụwa n’ agbanyeghị na ọ ga- akwụsịli ya ?
ÒNYE KWURU EZIOKWU ?
Ka anyị gụọ akwụkwọ Jenesis .
Ọ bụ ya ga- enyere anyị aka ịmata azịza ajụjụ a ị jụrụ .
Ị̀ ma ihe Baịbụl kwuru gbasara Adam na Iv na mkpụrụ osisi a sị ha erila ?
Ama m .
M mụtara ya na Sọnde skul mgbe m dị obere .
Chineke gwara ha erila mkpụrụ osisi ahụ , ha akpọchie ntị rie ya .
I kwutere ya .
Ma , ka anyị leba anya n’ ihe ndị mere tupu Adam na Iv emehie .
Ihe ndị ahụ ga- enyere anyị aka ka anyị mata ihe mere anyị ji ata ahụhụ .
Biko , gụọ
Jenesis isi nke atọ
, amaokwu nke mbụ ruo nke ise .
Ebe ahụ kwuru , sị : “ Agwọ kasị dị akọ n’ ime anụ ọhịa niile Jehova bụ́ Chineke kere .
O wee malite ịgwa nwaanyị ahụ , sị : ‘ Ọ̀ bụ eziokwu na Chineke sịrị unu erila mkpụrụ si n’ osisi ọ bụla dị n’ ubi a ? ’
Nwaanyị ahụ wee sị agwọ ahụ : ‘ Anyị nwere ike iri mkpụrụ si n’ osisi ndị dị n’ ubi a .
Ma , a bịa n’ iri mkpụrụ si n’ osisi dị n’ etiti ubi a , Chineke sịrị : “ Unu erila mkpụrụ si na ya , ee e , unu emetụla ya aka ka unu ghara ịnwụ . ” ’
Agwọ ahụ wee sị nwaanyị ahụ : ‘ Unu agaghị anwụ ma ọlị .
N’ ihi na Chineke maara na n’ ụbọchị unu riri mkpụrụ si na ya , anya unu ga- emeghe , unu ga- adịkwa ka Chineke , mara ihe ọma na ihe ọjọọ . ’ ”
Ị gụtara ya .
Ka anyị leruo amaokwu ndị ahụ anya .
Ihe mbụ anyị gụtara bụ na agwọ gwara Iv okwu .
Ebe ọzọ na Baịbụl kwuru na ọ bụ Setan bụ́ Ekwensu ji agwọ ahụ gwa Iv okwu .
Setan jụrụ Iv ajụjụ gbasara iwu Chineke nyere ha banyere otu osisi dị n’ ubi ahụ .
Gịnị ka Chineke gwara Adam na Iv na ọ bụ ihe ga- eme ha ma ha rie mkpụrụ si n’ osisi ahụ ?
Ọ gwara ha na ha ga- anwụ .
Gbam !
Mgbe Iv zachara Setan azịza ahụ , Setan boro Chineke ebubo .
Ọ gwara Iv , sị : “ Unu agaghị anwụ ma ọlị . ”
Setan kpọrọ Chineke onye ụgha .
Anụtụbeghị m ihe a i kwuru .
Okwu Setan kpatara mgbe o boro Chineke ebubo na ọ bụ onye ụgha abụghị ihe a ga- edozili ngwa ngwa .
Ị̀ ghọtara ihe mere o ji dị otú ahụ ?
Mba .
O dochaghị m anya .
Ka m meere gị ihe atụ ga- eme ka ị ghọta ihe m na- ekwu .
Ka e were ya na otu ụbọchị , abịakwutere m gị , sị gị na m ka gị ike .
Olee otú ị ga- esi egosi m na ihe m kwuru abụghị eziokwu ?
M nwere ike ịsị gị , ‘ Ngwanụ ka anyị nwaa , ka anyị mata mbe abụọ nke bụ́ oké . ’
I kwutere ya .
I nwere ike ịchọta ihe dị ezigbo arọ , kwuzie ka a mara onye ga- ebuli ya n’ ime anyị abụọ .
Ọ gaghị ewe oge a mata mbe abụọ nke bụ́ oké .
Aghọtala m ihe ị na- ekwu .
Ma , ọ bụrụkwanụ na ihe m gwara gị bụ na ị bụ onye ụgha ?
Otú a ga- esi achọpụta ma ihe m kwuru ọ̀ bụ eziokwu ga- adịzi iche .
Ọọ ya .
Ọ ga- adị iche .
A naghị eji ọkpụkpụ aka amata ma mmadụ ọ̀ bụ onye ụgha ka ọ̀ bụ na ọ bụghị .
Nke ahụ bụ eziokwu .
Naanị otú a ga- esi amata ma ihe m kwuru ọ̀ bụ eziokwu bụ ikwe ka oge gafee ka ndị mmadụ lewe anyị abụọ , jirizie aka ha mata onye bụ́ onye ụgha .
Aghọtawala m ihe ị na- ekwu .
Legodị anya n’ ebe ndị ahụ anyị gụrụ na Jenesis .
Setan ò kwuru na ya ka Chineke ike ?
Ọ gaghị ewe Chineke oge igosi na ya ka ya ike .
Ma , kama ikwu na ya ka Chineke ike , Setan sịrị na ihe Chineke kwuru
abụghị eziokwu .
E nwere ike ịsị na ọ gwara Iv , sị : ‘ Chineke ghaara unu ụgha .
Ọọ mụnwa
na- agwa unu eziokwu . ’
Chaị !
Ọ̀ ọ ihe merenụ ?
Ma , ebe Chineke maara ihe , ọ ghọtara na otú kacha mma ọ ga- esi edozi okwu ahụ Setan kpatara bụ ikwe ka oge gafee .
Ka oge na- aga , ọ ga- edo onye ukwu na onye nta anya onye bụ́ onye ụgha .
OKWU ỌZỌ SETAN KPATARA
Ma ozugbo Iv nwụrụ , ọ̀ bụ na o doghị onye ukwu na onye nta anya na Chineke kwuru eziokwu ?
E nwere ike ikwu otú ahụ .
Ma , e nwere ihe ọzọ Setan kwuru .
Legodị anya ọzọ n’
amaokwu nke ise
.
Ị̀ hụrụ ihe ọzọ Setan gwara Iv ?
O kwuru na ọ bụrụ na Iv erie mkpụrụ osisi ahụ , anya ya ga- emeghe .
I kwutere ya .
Ọ sịkwara na Iv ‘ ga- adị ka Chineke , mara ihe ọma na ihe ọjọọ . ’
Ihe Setan na- ekwu bụ na Chineke leziri anya jụ inye ụmụ mmadụ ihe ga- abara ha uru .
Èziokwu ?
Ihe ahụ o kwuru abụghị obere okwu .
Gịnị ka i bu n’ obi ?
Ọ bụghị naanị Iv ka ihe ahụ Setan kwuru gbasara .
Setan na- ekwu na ihe ga- akara ma Iv ma mmadụ niile mma ma Chineke kwụsị ịchị ha .
Ma , Jehova maara na otú kacha mma ọ ga- esi gosi na Setan bụ onye ụgha bụ ịhapụ Setan ka o jiri aka ya gbaa onwe ya n’ anwụ .
Ọ bụ ya mere Chineke ji hapụ Setan ka ọ chịtụgodị ụwa .
Ọ bụkwa maka na Setan na- achị ụwa mere ndị mmadụ ji atagbu onwe ha n’ ahụhụ .
Ma , olileanya dị .
Olileanya gịnị ?
Baịbụl kwuru ihe abụọ magburu onwe ya gbasara Chineke .
Nke mbụ bụ na mgbe ọ bụla anyị na- ata ahụhụ , ọ na- emetụ Jehova Chineke n’ obi .
Dị ka ihe atụ , ka anyị gụọ ihe Eze Devid kwuru
n’ Abụ Ọma 31 : 7
.
Devid tara ezigbo ahụhụ .
Ma , ka anyị hụ ihe ọ gwara Chineke n’ ekpere .
Biko , gụọ ya .
Ọ dị mma .
Ọ sịrị : “ M ga- aṅụrị ọṅụ , nweekwa obi ụtọ n’ obiọma gị , n’ ihi na ị hụwo mmekpa ahụ́ m ; ị marawo ahụhụ mkpụrụ obi m na- ata . ”
N’ agbanyeghị na Devid tara ahụhụ , ihe kasiri ya obi bụ na ọ ma na Jehova na- ahụ nsogbu niile na- abịara ya .
Ọ̀ bụ na obi adịghị gị ụtọ na Jehova ma ihe niile na- emenụ , marakwa ihe niile na- enye anyị nsogbu n’ obi , ma nke ndị mmadụ na- amaghị ?
À na- ajụkwa ajụ ?
Nke abụọ bụ na Chineke agaghị ekwe ka anyị na- ata ahụhụ ruo mgbe ebighị ebi .
Baịbụl kwuru na Chineke ga- anapụ Setan ọchịchị n’ oge na- adịghị anya .
N’ oge ahụ , ọ ga- ewepụ nsogbu niile Setan kpataara ụmụ mmadụ , ma nke ọ kpataara gị na mama gị .
M ga- achọ ịbịa n’ izu ọzọ ka m gosi gị ihe mere obi ga- eji sie gị ike na Chineke
ga- eme
ka ahụhụ niile ụmụ mmadụ na- ata kwụsị n’ oge na- adịghị anya .
Nsogbu adịghị .
Aga m anọ ya .
Ị̀ Maara ?
Olee otú ndị mmadụ si enye onyinye n’ ụlọ nsọ mgbe Jizọs nọ n’ ụwa ?
Ọ bụ n’ ebe a na- akpọ Ogige Ụmụ Nwaanyị ka e nwere ebe ndị mmadụ na- atụnye ego ma ọ bụ onyinye ha chọrọ inye n’ ụlọ nsọ .
Otu akwụkwọ sịrị : ‘ Veranda gbara ebe ahụ gburugburu .
O nwere mgbidi n’ otu akụkụ .
Ọ bụ n’ akụkụ mgbidi ahụ ka e nwere igbe ma ọ bụ opi iri na atọ ndị mmadụ na- atụnye onyinye ha . ’
— Akwụkwọ bụ́
The Temple—Its Ministry and Services .
Ihe mere e ji kpọọ igbe ndị ahụ opi bụ na ha pịrị ọnụ n’ elu ma saa mbara n’ ala ka opi .
N’ elu igbe nke ọ bụla , e dere ụdị onyinye a ga- atụnye na ya .
Ego e nwetara na nke ọ bụla nwere ihe dị iche e ji ya eme .
Ọ bụ n’ Ogige Ụmụ Nwaanyị ahụ ka Jizọs nọ mgbe ọ hụrụ ka ọtụtụ ndị na- atụnye ego n’ igbe , hụkwa otu nwaanyị di ya nwụrụ mgbe ọ na- atụnye onyinye ya .
—
Luk 21 : 1 , 2
Igbe abụọ n’ ime igbe ndị ahụ bụ maka ụtụ isi ndị mmadụ na- atụ kwa afọ maka ụlọ nsọ .
Ha na- atụnye nke otu afọ n’ otu igbe , na- atụnyekwa nke afọ bu ya ụzọ n’ igbe nke ọzọ .
Ego ndị mmadụ na- atụnye n’ igbe nke atọ bụ ego e ji azụta nduru , ebe nke anọ bụ nke e ji azụta kpalakwukwu , nke ise abụrụ maka osisi , nke isii abụrụ maka ihe nsure ọkụ na- esi ísì ụtọ , ebe nke asaa bụ maka ịzụta efere ndị e ji ọlaedo mee .
Ọ bụrụ na mmadụ achụchaa àjà mmehie , ego amafọrọ ya , ọ na- atụnye ya n’ igbe nke asatọ .
Ọ bụrụ na ego amafọrọ mmadụ ma ọ chụchaa àjà ikpe ọmụma , ọ na- atụnye ya n’ igbe nke itoolu .
Ọ bụrụkwa na ego amafọrọ mmadụ ma ọ chụchaa ụmụ nnụnụ n’ àjà , ọ na- atụnye ya n’ igbe nke iri .
Ndị Naziraịt na- atụnye onyinye ha n’ igbe nke iri na otu , ebe ndị ekpenta e mere ka ha dị ọcha na- atụnye onyinye ha n’ igbe nke iri na abụọ .
Igbe nke iri na atọ bụ ebe ndị mmadụ na- atụnye onyinye si ha n’ obi .
Ihe niile Luk dere na Baịbụl hà bụ eziokwu ?
Ọ bụ Luk dere akwụkwọ Luk , deekwa akwụkwọ Ọrụ Ndịozi .
Luk kwuru na ya si “ ná mmalite nyochaa ihe niile n’ ụzọ ziri ezi . ”
Ma , ụfọdụ ndị ọkachamara na- ekwu na ihe o dere abụchaghị eziokwu .
(
Luk 1 : 3
) Ajụjụ bụzi , Ihe niile Luk dere hà bụ eziokwu ?
Ihe Luk dere na Baịbụl bụ ihe mere eme ndị mmadụ nwere ike iji aka ha chọpụta na ha bụ eziokwu .
Dị ka ihe atụ , aha o turu ndị ọchịchị Rom bụ aha kwesịrị ekwesị a na- etu ha n’ oge ahụ n’ agbanyeghị na ọtụtụ ndị amachaghị utu aha ndị ahụ .
Ọ kpọrọ ndị ọchịchị Rom nọ na Filipaị “ ndị nduzi obodo , ” kpọọ ndị nke nọ na Tesalọnaịka “ ndị na- achị obodo , ” kpọọkwa ndị nke nọ n’ Efesọs “ ndị isi ememme na egwuregwu . ”
(
Ọrụ Ndịozi 16 : 20 ;
17 : 6 ;
19 : 31
) Luk kpọrọ Herọd Antipas “ onye na- achị ógbè , ” kpọọkwa Sajiọs Pọlọs “ onye na- achị ógbè ” Saịprọs .
—
Ọrụ Ndịozi 13 : 1 ,
7
Aha ndị ahụ Luk kpọrọ ha gosiri na anya ruru ya ala .
Ihe gosiri na nke a bụ eziokwu bụ na ọ bụrụ na ndị Rom weere obodo nọ n’ okpuru ha ka obodo ndị ohu , ha nwere ike imecha mee ka ndị obodo ahụ nwere onwe ha .
Ọ bụrụ na ha enwere onwe ha , aha a na- etu onye na- achị obodo ha na- agbanwe .
Ọ bụ ya mere Bruce Metzger , onye bụ́ ọkà mmụta n’ ihe gbasara Baịbụl , ji kwuo na “ utu aha ndị ahụ Luk dere n’ ebe dị iche iche n’ Ọrụ Ndịozi bụ aha a na- etu ndị ahụ n’ oge ahụ . ”
Otu ọkà mmụta aha ya bụ William Ramsay sịrị na Luk bụ “ ọkaibe n’ ịkọ akụkọ ihe mere eme . ”
“ Jehova Echefubeghị M ”
NDỤ M BIRI NA MBỤ :
A mụrụ m n’ obodo Bilbao , nke dị n’ ebe ugwu Spen .
Abụ m nwa nke abụọ n’ ime ụmụ anọ nne na nna m mụrụ .
Anyị niile bụ ezigbo ndị Katọlik , ana m ejekwa mas kwa ụbọchị .
Mgbe m dị afọ iri abụọ na atọ , aghọrọ m onye nkụzi .
Ọrụ nkụzi na- atọ m ụtọ , arụkwara m ya ruo afọ iri anọ .
N’ ime ihe niile m na- akụzi , nke kacha atọ m ụtọ bụ ịkụziri ụmụ akwụkwọ nkụzi chọọchị Katọlik .
Ebe m bụ katkist , ihe m na- eme ná mgbede bụ ịkụziri ụmụ agbọghọbịa chọrọ ibido iri oriri nsọ gbasara oriri nsọ .
Emechara m lụọ di .
Ma , mgbe mụ na ya biri afọ iri na abụọ , ọ nwụrụ , hapụrụ m ụmụ anọ ka m zụwa naanị m .
Adị m afọ iri atọ na atọ mgbe ahụ .
Agbalịrị m ka m jiri ihe m na- amụta na chọọchị anyị kasie onwe m obi , ma e nwere ọtụtụ ihe nọ na- enye m nsogbu n’ obi .
Ụfọdụ n’ ime ha bụ : ‘ Gịnị mere mmadụ ji anwụ anwụ ebe ọ bụ na Kraịst anwụọla n’ ihi anyị ?
Gịnị mere anyị ji ekpe ekpere ka Alaeze Chineke bịa ma ọ bụrụ na ndị ezi omume na- aga eluigwe ? ’
Ma , nke kacha enye m nsogbu bụ : ‘ Ọ bụrụ na Chineke na- ekpe mmadụ ikpe mgbe onye ahụ nwụrụ , gịnị mere onye ahụ ga- eji esi n’ eluigwe , pọgatrị ma ọ bụ ọkụ mmụọ gawa ebe a ga- ekpe ya ikpe ikpeazụ ? ’
Ajụrụ m ụfọdụ ndị ụkọchukwu anyị ajụjụ ndị ahụ .
Otu onye n’ ime ha sịrị m : “ Amaghị m .
Gaa jụọ bishọp anyị .
Gịnị medịrị i ji ajụ ajụjụ niile a ?
Ọ̀ kwa i kweere na Chineke ?
I kwesịghị inye onwe gị nsogbu . ”
Ihe ndị ahụ o kwuru emeghị ka m kwụsị ịchọ otú m ga- esi mata nke bụ́ eziokwu .
Amalitere m ịga ụka dị iche iche , ma nke ndị kwere na Chineke ma nke ndị na- ekweghị na Chineke .
Ma , o nweghị nke zara m ajụjụ ndị ahụ nke ọma .
OTÚ BAỊBỤL SI GBANWEE NDỤ M :
Mgbe m dị ihe karịrị afọ iri isii , otu nwa akwụkwọ dị afọ asaa gwara m ka m bịa ọmụmụ ihe Ndịàmà Jehova .
Ihe m nụrụ na ihe m hụrụ mgbe m gara , mere m obi ụtọ .
Ma , ebe ọ bụ na anaghị m enwe ohere , mụ na Ndịàmà Jehova ahụkwaghị ọzọ .
Mgbe afọ abụọ gachara , otu di na nwunye bụ́ Ndịàmà Jehova bịara n’ ụlọ m .
Aha nke nwoke bụ Juan , nwunye ya abụrụ Maite .
Bido mgbe ahụ gawa , ọ na- abụ m jụọ ha ajụjụ , ha ejiri Baịbụl zaa m ya .
Ma , mgbe ọnwa atọ gachara , ha malitere ịmụrụ m Baịbụl .
Ọ na- abụ ụbọchị ọ bụla anyị ga- amụ Baịbụl ruwe , obi na- atọ m ụtọ .
Ana m ejikwa ụzọ Baịbụl atọ ka m mara ma ihe Ndịàmà Jehova na- akụzi ọ̀ bụ eziokwu .
N’ oge na- adịghị anya , achọpụtara m na e kpuchiri m aka n’ anya kemgbe m na- aga ụka .
O wutere m mgbe m chọpụtara na ihe m na- amụta na Baịbụl dị ezigbo iche n’ ihe a kụziiri m na chọọchị .
Ihe niile a gwụrụ m ike , o nyeghịkwa m ọnụ okwu .
Ama m na amụtala m eziokwu
Nwoke nke abụọ m mechara lụọ rịara ezigbo ọrịa ma nwụọ .
Ọ bụkwa n’ oge ahụ ka m lara ezumike nká .
M hapụkwara obodo Bilbao gaa bitụ ebe ọzọ .
Juan na Maite kwagakwara ebe ọzọ .
N’ oge ahụ , emere m ihe m na- ekwesịghị ime .
Akwụsịrị m ịmụ Baịbụl .
Ma n’ ime obi m , ama m na amụtala m eziokwu .
Ọ pụghịkwa m n’ obi .
Mgbe ihe dị ka afọ iri abụọ gachara , ya bụ , mgbe m dị afọ iri asatọ na abụọ , Juan na Maite lọghachiri n’ obodo Bilbao ma bịa n’ ụlọ m otu ụbọchị .
Obi dị m ụtọ mgbe m hụrụ ha .
M ghọtara ozugbo na Jehova echefubeghị m .
Ha bidoghachiri ịkụziri m Baịbụl .
Juan na Maite nweere m ndidi n’ ihi na mgbe ụfọdụ , m na- ajụghachi ha ajụjụ ha zarala m ọtụtụ ugboro .
Ihe ahụ́ m chọrọ bụ ka a na- agwa m ihe Baịbụl kwuru ugboro ugboro ka obi m pụọ n’ ihe a kụziiri m na chọọchị .
Ihe ọzọ bụkwa na m chọrọ ka ihe niile doo m anya ka m nwee ike ịkọwara ndị enyi m na ndị ezinụlọ m ihe Baịbụl kwuru .
Ụbọchị obi kacha tọọ m ụtọ ná ndụ bụ ụbọchị e mere m baptizim ná mgbakọ Ndịàmà Jehova .
Adị m afọ iri asatọ na asaa mgbe ahụ .
Tupu e mee mụ na ndị ọzọ baptizim n’ ụbọchị ahụ , otu okenye n’ ọgbakọ Ndịàmà Jehova si na Baịbụl gwa anyị okwu .
Ndị niile bịara mgbakọ ahụ nọkwa na- ege ntị .
Otú o si kwuo okwu ahụ mere ka anya mmiri gbaa m .
Ọ dị m ka Jehova ò si n’ ọnụ ya na- agwa m okwu .
Mgbe e mechara m baptizim , ọtụtụ Ndịàmà Jehova bịara kelee m n’ agbanyeghị na ọ bụghị ha niile ka m ma .
URU NDỊ M RITERELA :
Kemgbe ụwa m , ama m na Jizọs Kraịst bụ “ ụzọ . ”
(
Jọn 14 : 6
) Ma , ịmụ Baịbụl emeela ka m mata Jehova , onye Jizọs du anyị na- agakwuru .
Ugbu a , m kpewezie ekpere , ama m na ọ bụ ezigbo Nna m na ezigbo Enyi m ka m na- agwa okwu .
N’ eziokwu , ndụ m gbanwere mgbe m gụrụ akwụkwọ isiokwu ya bụ
Bịaruo Jehova Nso .
Oge mbụ m gụrụ ya , m gụchara ya n’ otu abalị .
Ihe akwụkwọ ahụ kwuru gbasara otú Jehova si eme ebere ruru m n’ obi .
M cheta mbọ niile m gbara ka m mata okpukpe nke na- akụzi eziokwu , ihe na- agbata m n’ obi bụ ihe Jizọs kwuru .
Ọ sịrị : “ Na- arịọnụ , a ga- enye unu ; na- achọnụ , unu ga- achọta ; na- akụnụ , a ga- emeghere unu . ”
(
Matiu 7 : 7
) Ebe ọ bụ na a zaala m ajụjụ niile na- agbagwoju m anya , obi na- atọ m ezigbo ụtọ ịkụzikwara ndị ọzọ ihe m mụtara .
Adị m afọ iri itoolu ugbu a , ma m ka nwere ọtụtụ ihe m ga- amụta gbasara Jehova .
Mgbe ọ bụla m gara ọmụmụ ihe Ndịàmà Jehova , ọ na- adị m ka m̀ gara oriri pụrụ iche n’ ihi ọtụtụ ihe ọma m na- amụta nakwa ezigbo ụmụnna m m na- ahụ n’ ebe ahụ .
M na- atụsi anya ike mgbe ụwa ga- aghọ paradaịs ka m bidokwa kụziwe nkụzi .
(
Mkpughe 21 : 3 , 4
) Ihe m kacha atụsi anya ya ike bụ mgbe ndị m hụrụ n’ anya nwụrụ anwụ ga- adị ndụ ọzọ n’ ihi na m ga- eso kụziere ha Okwu Chineke .
(
) N’ oge ahụ , m ga- agwa ha ihe ọma Jehova meere m mgbe m karala nká .
A Ga- akpọlite Ndị Nwụrụ Anwụ n’ Ọnwụ
Baịbụl kwuru na a ga- akpọlite ndị nwụrụ anwụ n’ ọnwụ .
Ọ bụrụ na ndị anyị hụrụ n’ anya nwụrụ anwụ esi n’ ọnwụ bilie , obi ga- atọ anyị ezigbo ụtọ ịhụ ha .
Ma , mmadụ ò kwesịrị ikwere na ihe a ga- eme eme ?
Anyị ga- amata azịza ajụjụ a ma anyị leba anya n’ ihe mere ndịozi Jizọs Kraịst ji kweta na ndị nwụrụ anwụ ga- esi n’ ọnwụ bilie .
Obi siri ndịozi Jizọs ike na a ga- akpọlite ndị nwụrụ anwụ n’ ọnwụ .
Gịnị mere obi ji sie ha ike ?
Ọ dịkarịa ala , e nwere ụzọ ihe abụọ kpatara ya .
Nke mbụ bụ na a kpọlitere Jizọs n’ ọnwụ .
Ndịozi Jizọs na ihe ‘ karịrị narị ụmụnna ise ’ ji anya ha hụ Jizọs mgbe a kpọlitechara ya n’ ọnwụ .
(
1 Ndị Kọrịnt 15 : 6
) O dokwara onye ukwu na onye nta anya na o sila n’ ọnwụ bilie .
Ihe a kọrọ na Matiu , Mak , Luk , na Jọn gosiri na nke a bụ eziokwu .
—
Matiu 27 : 62–28 : 20 ;
Mak 16 : 1-8 ;
Luk 24 : 1-53 ;
Jọn 20 : 1–21 : 25
Nke abụọ bụ na ndịozi Jizọs ji anya ha hụ mgbe Jizọs kpọlitere ndị nwụrụ anwụ n’ ọnwụ .
Dị ka ihe atụ , ha hụrụ mgbe ọ kpọlitere mmadụ n’ ọnwụ n’ obodo Nen , kpọlite onye ọzọ na Kapaniọm , kpọlitekwa onye ọzọ na Betani .
(
Luk 7 : 11-17 ;
8 : 49-56 ;
Jọn 11 : 1-44
) Onye nke ọ kpọlitere na Betani bụ enyi ya .
Anyị ekwubuola okwu ya n’
a .
Ma , ka anyị lebakwuo anya n’ ihe merenụ mgbe ahụ .
“ ABỤ M MBILITE N’ ỌNWỤ ”
Abalị anọ Lazarọs nwụchara , Jizọs gwara Mata nwanne Lazarọs , sị : “ Nwanne gị nwoke ga- ebili . ”
Mata aghọtachaghị ihe Jizọs kwuru , ya agwa Jizọs , sị : “ Amaara m na ọ ga- ebili . ”
Ma , ihe o bu n’ obi bụ na a ga- akpọlite Lazarọs n’ ọnwụ n’ ọdịnihu .
O juziri ya anya ịhụ na mgbe Jizọs kwuchara na ya bụ “ mbilite n’ ọnwụ na ndụ , ” Jizọs mere ka nwanne ya nwoke si n’ ọnwụ bilie .
—
Jọn 11 : 23-25
Ò nwere ebe Lazarọs gara mgbe ahụ ọ nwụrụ nọọ abalị anọ n’ ili ?
O nweghị ihe Lazarọs kwuru gosiri na o nwere ebe ọ gara nọrọ ndụ n’ oge ahụ .
Nke a gosiri na Lazarọs enweghị mkpụrụ obi na- anaghị anwụ anwụ nke gawara eluigwe mgbe ọ nwụrụ .
Jizọs esighịkwa n’ eluigwe , bụ́ ebe Lazarọs nọ na- ekpori ndụ n’ akụkụ Chineke , kpọdata ya n’ ụwa ma mee ka o bidokwa dịwa ndụ n’ ụwa .
Oleekwanụ ebe Lazarọs nọ mgbe ahụ ọ nwụrụ ?
Nke bụ́ eziokwu bụ na ọ nọ n’ ili na- ehi ụra .
—
Ekliziastis 9 : 5 ,
10
Cheta na Jizọs kwuru na onye nwụrụ anwụ yiri onye na- ehi ụra e nwere ike ịkpọte n’ ụra .
Baịbụl kwuru , sị : “ ‘ Enyi anyị Lazarọs na- arahụ ụra , ma m na- eje ebe ahụ ịkpọte ya . ’
Ya mere , ndị na- eso ụzọ ya sịrị ya : ‘ Onyenwe anyị , ọ bụrụ na ọ na- arahụ ụra , ahụ́ ga- adị ya mma . ’
Otú ọ dị , ọ bụ banyere ọnwụ ya ka Jizọs na- ekwu .
Ma ha chere na ọ na- ekwu banyere ụra efu .
Ya mere , n’ oge ahụ , Jizọs gwara ha hoo haa , sị : ‘ Lazarọs anwụwo . ’ ”
(
Jọn 11 : 11-14
) Mgbe Jizọs kpọlitere Lazarọs n’ ọnwụ , Lazarọs malitekwara ịdị ndụ , ya na ụmụnne ya amalitekwa ibi .
Ihe ọma ahụ Jizọs meere Lazarọs na ụmụnne ya enweghị atụ .
Mkpọlite Jizọs kpọlitere ndị nwụrụ anwụ n’ ọnwụ na- egosi ihe ọma ọ ga- eme n’ ọdịnihu .
Ebe Jizọs bụ Eze nke Alaeze Chineke , mgbe ọ ga- esi n’ eluigwe na- achị ụwa , ọ ga- akpọlite ndị nwụrụ anwụ nọ n’ ili .
Ọ bụ ya mere o ji sị na ya bụ “ mbilite n’ ọnwụ . ”
Chegodị echiche otú obi ga- esi atọ gị ụtọ mgbe a ga- akpọlite ndị ị hụrụ n’ anya nwụrụ anwụ , gị ahụ ha ọzọ .
Obi ga- atọkwa ndị ahụ a ga- akpọlite n’ ọnwụ ezigbo ụtọ .
—
Luk 8 : 56
Chegodị echiche otú obi ga- esi atọ gị ụtọ mgbe a ga- akpọlite ndị ị hụrụ n’ anya nwụrụ anwụ , gị ahụ ha ọzọ
INWE OKWUKWE GA- EME KA ANYỊ NWETA NDỤ EBIGHỊ EBI
Jizọs gwara Mata , sị : “ Onye nwere okwukwe n’ ebe m nọ , ọ bụrụgodị na ọ nwụọ , ọ ga- adị ndụ ọzọ ; onye ọ bụla nke dị ndụ ma nwee okwukwe n’ ebe m nọ agaghị anwụ ma ọlị . ”
(
Jọn 11 : 25 , 26
) Ndị ahụ Jizọs ga- akpọlite n’ ọnwụ mgbe ọ ga- achịwa ụwa agaghị anwụ ọzọ ma ọ bụrụhaala na ha akwụsịghị inwe okwukwe na Jizọs .
“ Onye nwere okwukwe n’ ebe m nọ , ọ bụrụgodị na ọ nwụọ , ọ ga- adị ndụ ọzọ . ”
—
Mgbe Jizọs kwuchara gbasara mbilite n’ ọnwụ , ọ jụrụ Mata ajụjụ mere ka Mata kwuo ihe dị ya n’ obi .
Ọ jụrụ Mata : “ Ì kwere nke a ? ”
Mata azaa ya , sị : ‘ Ee , Onyenwe anyị ; ekwere m na ị bụ Kraịst , Ọkpara Chineke . ’
(
Jọn 11 : 26 , 27
) Ị̀ ga- achọ inwe okwukwe na Jizọs ga- akpọlite ndị nwụrụ anwụ n’ ọnwụ otú ahụ Mata nwere ?
Ọ bụrụ otú ahụ , ihe mbụ ị ga- eme bụ ịmata Chineke na ihe o bu n’ obi imere ụmụ mmadụ .
(
Jọn 17 : 3 ;
1 Timoti 2 : 4
) Nke a ga- eme ka i nwee okwukwe .
Gwa Ndịàmà Jehova ka ha kọọrọ gị ihe niile Baịbụl kwuru gbasara mbilite n’ ọnwụ .
Obi ga- atọ ha ụtọ ịkọwakwuru gị gbasara olileanya ọma ahụ anyị nwere , ya bụ , na a ga- akpọlite ndị nwụrụ anwụ n’ ọnwụ .
Ajụjụ Ndị Baịbụl Zara
Olee ụdị onye Chineke bụ ?
Chineke bụ mmụọ .
Mmadụ enweghị ike ịhụ ya anya .
Ọ bụ ya kere eluigwe , ụwa , na ihe niile dị ndụ .
Ma , o nweghị onye kere Chineke n’ ihi na o nweghị mmalite .
(
Abụ Ọma 90 : 2
) Chineke chọrọ ka ụmụ mmadụ gbalịa ka ha na ya dịrị ná mma nakwa ka ha mata nke bụ́ eziokwu gbasara ya .
—
Gụọ
Ọrụ Ndịozi 17 : 24-27
Anyị nwere ike ịmata aha Chineke .
Anyị nwekwara ike ịmata àgwà ya ụfọdụ ma ọ bụrụ na anyị echebara ihe ndị o kere eke echiche .
(
Ndị Rom 1 : 20
) Ma , ọ bụrụ na anyị chọrọ ịmata Chineke nke ọma , ihe anyị kwesịrị ime bụ ịmụ Okwu ya , bụ́ Baịbụl .
Baịbụl ga- eme ka anyị mata àgwà ọma ndị Chineke nwere .
—
Abụ Ọma 103 : 7-10
Mmegbu ndị mmadụ na- emegbu ibe ha ọ̀ na- ewute Chineke ?
Mmegbu ndị mmadụ na- emegbu ibe ha na- ewute Onye kere anyị , bụ́ Jehova .
O kere ụmụ mmadụ n’ onyinyo ya .
(
Diuterọnọmi 25 : 16
) Ọ bụ ya mere mmegbu anaghị adị ọtụtụ ndị mma .
Ọ bụghị Chineke kpatara mmegbu ma ọ bụ ihe ọjọọ anyị na- ahụ ebe niile .
Chineke kere ụmụ mmadụ ka ha na- ekpebiri onwe ha ihe ha chọrọ ime .
Ma , ọ dị mwute na ọtụtụ ndị họọrọ ime ihe ọjọọ ma na- emegbu ndị ọzọ .
Ihe ọjọọ ndị ha na- eme ‘ na- ewute Jehova n’ obi . ’
—
Jenesis 6 : 5 , 6 ;
Diuterọnọmi 32 : 4 , 5
Jehova hụrụ ikpe ziri ezi n’ anya .
Ọ gaghị ekwe ka mmegbu dịgide .
(
Abụ Ọma 37 : 28 , 29
) Baịbụl gwara anyị na Chineke ga- eme ka mmegbu niile ndị mmadụ na- emegbu ibe ha kwụsị n’ oge na- adịghị anya .
—
2 Pita 3 : 7-9 ,
13
Baịbụl gwara anyị na Chineke ga- eme ka mmegbu niile ndị mmadụ na- emegbu ibe ha kwụsị n’ oge na- adịghị anya
Ụlọ Nche Febụwarị 1 , 2014
Agha nke Ghasasịrị Ụwa
Isiokwu Ndị Dị n’ Akwụkwọ A
Otu narị afọ gara aga , ọtụtụ ụmụ okorobịa hapụrụ ụlọ ha gawa agha .
Ha ji obi ha niile gawa agha ahụ maka na ihe na- ewu mgbe ahụ bụ na nwa okorobịa ọ bụla kwesịrị ịlụrụ ala nna ya ọgụ .
Otu onye Amerịka nke so gaa agha ahụ n’ afọ 1914 dere , sị : “ Obi dị m ezigbo ụtọ na m na- aga agha a . ”
Ma mgbe obere oge gafere , ihe ha tụrụ anya ya abụghịzi ihe ha hụrụ n’ ihi na agha ahụ bidoro kpawa ha ezé .
E nweghị onye ma na ndị agha ga- alụ agha ahụ na Beljọm nakwa na Frans ruo ọtụtụ afọ .
N’ oge ahụ , a na- akpọ agha ahụ “ Agha Ukwu . ”
Ma , a na- akpọzi ya agha ụwa nke mbụ .
Otu ihe mere e ji kpọọ ya agha ukwu bụ na o riri isi ọtụtụ ndị .
Ụfọdụ akwụkwọ kwuru na agha ahụ gburu nde mmadụ iri , merụọkwa nde mmadụ iri abụọ ahụ́ .
Ihe ọzọ mere o ji bụrụ agha ukwu bụ na e nwere ọtụtụ ihe a gaara eme ka a ghara ịlụ agha ahụ , ma e meghị ha .
Ndị ndọrọ ndọrọ ọchịchị nọ na Yurop akwụsịghị ọgba aghara e nwere na Yurop , mgbe ha na- amatala ihe na- emenụ , agha ebirila ọkụ n’ ebe niile n’ ụwa .
Nke ka nke bụ na “ Agha Ukwu ” ahụ kpara ụwa aka ọjọọ .
Mkpamkpa ọ kpara n’ ụwa ka na- enye ụmụ mmadụ nsogbu taa .
OTÚ AGHA ỤWA NKE MBỤ SI BIRI ỌKỤ N’ EBE NIILE
Ihe kpatara agha ụwa nke mbụ ahụ bụ na ụfọdụ ndị mere ihe ha na- ekwesịghị ime .
Otu akwụkwọ kwuru na ndị na- achị Yurop ‘ amaghị na ihe ha kpebiri ime n’ afọ 1914 ga- eme ka njinji jie n’ ụwa . ’
—
The Fall of the Dynasties—The Collapse of the Old Order 1905-1922 .
Mba ndị na- akpa ike na Yurop malitere ịlụso ibe ha agha mgbe e gbuchara onye kwesịrị ịnọchi eze ndị Ọstria .
Ụbọchị ole na ole agha ahụ malitere , a jụrụ onyeisi ala Jamanị ihe kpatara agha ahụ .
Ọ zara ná mwute , sị : “ Ònye makwanụ ? ”
Mgbe ndị ọnụ na- eru n’ okwu na Yurop kpebiri ihe ha chọrọ ime , ha amaghịdị nsogbu ọ ga- akpatara ndị mmadụ .
Ma mgbe obere oge gafere , anya meghere ndị agha ahụ nọ n’ ọgbọ agha .
Ha chọpụtara na ndị ndọrọ ndọrọ ọchịchị ha emeghị ihe ha kwesịrị ime nakwa na ndị ụkọchukwu ha ghọgburu ha .
Ha chọpụtakwara na ndị ọchịagha ha duhiere ha .
Olee otú o si bụrụ na a ghọgburu ha ma duhie ha ?
Ha chọpụtara na ndị ndọrọ ndọrọ ọchịchị ha emeghị ihe ha kwesịrị ime nakwa na ndị ụkọchukwu ha ghọgburu ha .
Ha chọpụtakwara na ndị ọchịagha ha duhiere ha
Ndị ndọrọ ndọrọ ọchịchị ha
kwere ha nkwa na agha ahụ ga- eme ka ụwa ka mma .
Onyeisi ala Jamanị kwuru , sị : “ Ihe mere anyị ji alụ agha a bụ ka udo dịrị n’ ala anyị ka ụlọ ọrụ anyị nwee ike ịna-arụpụta ihe , ka ihe ndị anyị ketara n’ aka ndị nna nna anyị ghara ifu ọhịa nakwa ka ihe kara anyị mma n’ ọdịnihu . ”
N’ oge ahụ , onyeisi ala Amerịka , bụ́ Woodrow Wilson , kwuru na ihe mere e ji alụ agha ahụ bụ na “ ọ ga- eme ka e nwee ọchịchị onye kwuo uche ya n’ ebe niile n’ ụwa . ”
Na Briten , ndị mmadụ chere na agha ahụ bụ “ agha ga- eme ka agha niile bie . ”
Ma , ihe niile a ha tụrụ anya ha enweghị nke nwere isi .
Ndị ụkọchukwu
ji obi ha niile kwado agha ahụ .
Otu akwụkwọ kwuru na “ ndị ụkọchukwu , bụ́ ndị kwesịrị ịkụziri ndị mmadụ okwu Chineke , gbara ndị mmadụ ume ka ha gaa agha .
Agha ahụ mere ka ndị mmadụ kpọọ ibe ha asị . ”
Ndị ụkọchukwu mere ka ndị mmadụ kpọkwuo ibe ha asị kama ime ka ha hụ ibe ha n’ anya .
Otu akwụkwọ nke kọrọ ihe mere n’ oge ahụ sịrị na “ ndị ụkọchukwu na ndị pastọ emeghị ka ndị mmadụ ghọta na ha kwesịrị iji ofufe Chineke kpọrọ ihe karịa ala nna ha .
Ọtụtụ ndị ụkọchukwu mere ihe kaara ha mfe .
Ha sịrị na mmadụ ịbụ Onye Kraịst na onye ahụ ife ala nna ya bụ otu ihe .
Ha gbara ndị agha ahụ ume ka ha gburịta ibe ha n’ aha Onye nzọpụta ha n’ agbanyeghị chọọchị onye nke ọ bụla n’ ime ha na- aga . ”
Ndị ọchịagha
ha kwere ha nkwa na ọ gaghị egbu oge ha emerie ndị iro ha .
Ma , ihe agaghị otú ha kwuru .
N’ oge na- adịghị anya , o doro ndị agha ahụ anya na o nweghị ndị ga- emeri ibe ha n’ agha ahụ .
Mgbe obere oge gafere , ọtụtụ nde ndị agha hụsiri anya n’ ọgbọ agha .
Otu nwoke nke kọrọ ihe mere n’ oge ahụ sịrị na ‘ e nwere ike ikwu na mmadụ atatụbeghị ụdị ahụhụ ndị agha ahụ tara . ’
N’ agbanyeghị na ọtụtụ ndị nọ na- anwụ n’ agha ahụ , ndị ọchịagha nọ na- akpọga ọtụtụ ndị agha ha n’ ọgbọ agha ka ha kwawa mgbọ .
Nke a mere ka ọtụtụ ndị agha bido inupụrụ ndị ọchịagha ha isi .
Olee nsogbu agha ụwa nke mbụ ahụ kpataara ndị mmadụ ?
E nwere otu akwụkwọ nke kọrọ ihe otu nwoke so gaa agha ahụ kwuru .
Ọ sịrị na agha ahụ ‘ ghasasịrị otú ndị mmadụ si eche echiche na otú ha si akpa àgwà . ’
Agha ahụ lakwara ọchịchị obodo ụfọdụ n’ iyi .
Ọ kpatara ọtụtụ nsogbu ndị ọzọ mere ka e gbuo ọtụtụ ndị mmadụ otú a na- egbutụbeghị .
Mgbe agha ahụ biri , ndị mmadụ bidoziri na- agba abụbọ ọrụ ma na- eme ngagharị iwe ka a gbanweere ha ndị ọchịchị .
Gịnị mere agha ahụ ji ghasaa ọtụtụ ihe n’ ụwa ?
Agha ahụ ọ̀ dapụtara n’ onwe ya , ka ò nwere ihe ọzọ kpatara ya ?
Azịza ajụjụ ndị a hà nwere ike inyere anyị aka ka anyị mata ihe ndị ga- eme n’ ọdịnihu ?
Onye Na- akpata Agha na Ahụhụ
N’ abalị iri na otu n’ ọnwa Nọvemba afọ 1918 , Agha Ụwa nke Mbụ biri .
Ndị mmadụ hapụrụ ahịa ha na ọrụ ha gaa n’ okporo ụzọ na- agba egwú .
Ma mgbe obere oge gafere , ha kwụsịrị ịṅụrị ọṅụ n’ ihi na ihe ka agha ahụ njọ bidoziri ime .
N’ ọnwa Jun afọ 1918 , otu ajọ ọrịa na- efe efe a kpọrọ inflenza malitere igbu ndị mmadụ n’ ọgbọ agha dị na Frans .
Mgbe obere oge gafere , ọrịa ahụ gburu ndị mmadụ ka ọkụkọ .
Dị ka ihe atụ , n’ ime ọnwa ole na ole , ndị agha Amerịka ọrịa ahụ gburu na Frans karịrị ndị agha ụwa nke mbụ riri isi ha .
Mgbe agha ahụ biri , ụfọdụ ndị agha bu ọrịa ahụ lọta n’ obodo ha .
Ọrịa ahụ esizie otú ahụ gbasaa ebe niile n’ ụwa .
Ihe ọzọ kpara ndị mmadụ ezé mgbe agha ahụ biri bụ agụụ na ihe isi ike .
E nwere ụkọ nri n’ ọtụtụ mba ndị dị na Yurop mgbe agha ahụ biri n’ afọ 1918 .
Mgbe ọ na- erule afọ 1923 , ego ndị Jamanị enwekwaghị ihe e ji ya azụta n’ ahịa .
Mgbe afọ isii gafere , ihe isi ike bidoro ịnyụ onye ukwu na onye nta anya n’ ebe niile n’ ụwa .
N’ afọ 1939 , agha ụwa nke abụọ malitere .
E nwere ike ikwu na ọ bụ ihe mere n’ agha ụwa nke mbụ kpatara agha ụwa nke abụọ .
Ma , gịnị kpatara nsogbu niile a ?
IHE A GA- EJI AMATA OGE IKPEAZỤ
Amụma ndị e buru na Baịbụl na- eme ka anyị ghọta ihe kpatara ihe ụfọdụ ji eme n’ ụwa .
Ọ na- emekwa ka anyị ghọta ihe kpatara Agha Ụwa nke Mbụ .
Jizọs Kraịst kwuru na oge ga- abịa mgbe “ mba ga- ebuso mba ọzọ agha , ” e nweekwa ụkọ nri na ọrịa
ndị na- efe efe n’ ebe dị iche iche n’ ụwa .
(
Matiu 24 : 3 ,
7 ;
Luk 21 : 10 , 11
) Ọ gwara ndị na- eso ụzọ ya na a ga- eji nsogbu ndị ahụ mata oge ikpeazụ .
Akwụkwọ Mkpughe mere ka ihe ahụ Jizọs kwuru dokwuo anya .
O kwuru na ọ bụ agha a lụrụ n’ eluigwe mere ka nsogbu ju n’ ụwa .
— Gụọ igbe isiokwu ya bụ
“ Agha A Lụrụ n’ Ụwa na nke A Lụrụ n’ Eluigwe . ”
Akwụkwọ Mkpughe kwukwara gbasara ịnyịnya anọ na ndị na- agba ha .
Atọ n’ ime ndị ahụ na- agba ịnyịnya nọchiri anya agha , ụkọ nri , na ọrịa ndị na- efe efe Jizọs kwuburu okwu ha .
( Gụọ igbe isiokwu ya bụ
“ Ịnyịnya Anọ na Ndị Na- agba Ha Hà Na- awụ Ọsọ n’ Eziokwu ? ”
) O doro anya na agha ụwa nke mbụ mere ka oge nsogbu malite n’ ụwa .
Nsogbu ka na- akpakwa ndị mmadụ ezé .
Baịbụl gosikwara na ọ bụ Setan kpatara nsogbu niile ahụ .
(
1 Jọn 5 : 19
) Ma , à ga- ahapụ ya ka ọ kpara ike na- aga ?
Akwụkwọ Mkpughe gwakwara anyị na oge Setan nwere “ dị mkpirikpi . ”
(
Mkpughe 12 : 12
) Ọ bụ ya mere iwe ji ju ya obi , ya ana-akpatara ụmụ mmadụ ọtụtụ nsogbu n’ ụwa .
Ma , ọtụtụ nsogbu ndị a anyị na- ahụ gosikwara na oge Setan nwere agwụla agwụ .
A GA- EBIBI ỌRỤ EKWENSU
N’ eziokwu , Agha Ụwa nke Mbụ ghasara ụwa .
O mere ka e bido ịlụ agha aghara aghara .
O mekwara ka ndị mmadụ kwụsị ịtụkwasị ndị ọchịchị obi , meekwa ka ha na- eme ngagharị iwe ka a gbanweere ha ndị ọchịchị .
Ihe ọzọ bụ na o gosiri na a chụdatala Setan n’ ụwa .
(
Mkpughe 12 : 9
) Ebe Setan ma na oge ya agwụla agwụ , o bidoro ịkpa ike n’ ụwa .
Ọ bụ mgbe oge ya ga- agwụ ka nsogbu niile Agha Ụwa nke Mbụ buteere ụmụ mmadụ ga- akwụsị .
Amụma ndị e buru na Baịbụl kwesịrị ime ka obi sie anyị ike na Eze anyị nọ n’ eluigwe , bụ́ Jizọs Kraịst , ‘ ga- ebibi ọrụ Ekwensu ’ n’ oge na- adịghị anya .
(
1 Jọn 3 : 8
) Ọtụtụ nde mmadụ na- ekpe ekpere ka Alaeze Chineke bịa .
Ì so ná ndị na- ekpe ekpere a ?
Alaeze ahụ ga- eme ka ndị niile na- efe Chineke hụ mgbe uche Chineke ga- eme n’ ụwa , ọ bụghị uche Setan .
(
Matiu 6 : 9 , 10
) Mgbe Alaeze Chineke ga- achịwa ụwa , a gakwaghị enwe agha ọ bụla n’ ụwa , ma ya fọdụzie agha zuru ụwa ọnụ .
(
Abụ Ọma 46 : 9
) Ọ ga- adị mma ka ị mụtakwuo gbasara Alaeze Chineke n’ ihi na nke a ga- eme ka i jiri anya gị hụ mgbe udo ga- adị ebe niile n’ ụwa .
—
Aịzaya 9 : 6 , 7
Baịbụl Na- agbanwe Ndụ Ndị Mmadụ
NDỤ M BIRI NA MBỤ :
A mụrụ m n’ obodo Riga , nke bụ́ isi obodo Latvia .
Ọ bụ mama m zụrụ mụ na nwanne m nwaanyị .
Mama m bụ onye Katọlik .
Ma , naanị mgbe anyị na- aga chọọchị bụ ma e mewe ememme n’ ụlọ ụka .
Kemgbe ụwa m , ama m na e nwere onye ka mmadụ niile ike .
Ma , mgbe m na- eto okorobịa , e nwere ihe ndị ọzọ ka m mkpa .
Mgbe m ka bụ nwata , mama m chọpụtara na enwere m anya nkà .
Ọ na- abụ m hụ ihe dị ka redio , mụ atụsasịa ya .
E mechaa , mụ edoziekwa ya .
Obi anaghị ekwe mama m ịhapụ naanị m n’ ụlọ n’ ihi na ọ ma na e nwere ọtụtụ ihe m nwere ike ịtụsasị .
Ihe o meziri bụ ịzụtara m ihe e ji akụziri ụmụaka ihe nke e ji ígwè rụọ .
Ọ na- atọ m ụtọ iji ya rụọ ihe a chọrọ ka e jiri ya rụọ , e mechaakwa , mụ atụsasịa ya .
Ihe ọzọ masịkwara m n’ oge ahụ bụ ịgba ọgba tum tum .
Mama m denyere aha m n’ ebe a na- amụ otú e si agba ọgba tum tum .
M malitere iji obere ọgba tum tum asọ mpi .
Emechakwara m gbawa nnukwu ọgba tum tum .
Ebe ọ bụ na m na- amụtakarị ihe ngwa ngwa , amụtara m ịgba ọgba tum tum ahụ nke ọma n’ agbanyeghị na ụdị egwuregwu a nwere ike igbu mmadụ ma ọ bụ merụọ ya ahụ́ .
N’ asọ mpi ndị ọgba tum tum nwere na Latvia , m meriri ugboro atọ .
M merikwara ugboro abụọ n’ oge ndị ọgba tum tum si mba Lituenia , Estonia , na Latvia sọrọ mpi .
OTÚ BAỊBỤL SI GBANWEE NDỤ M :
N’ oge ahụ m na- agba ọgba tum tum , enyi m nwaanyị m mechara lụọ na Ndịàmà Jehova malitere ịmụ Baịbụl .
Aha enyi m nwaanyị ahụ bụ Evija .
Otú ya na Ndịàmà Jehova si malite ịmụ Baịbụl bụ na ọ gụrụ akwụkwọ ha ma zigara ha ozi ka ha bịa mụwara ya Baịbụl .
N’ oge na- adịghị anya , Ndịàmà Jehova abụọ bịara , ha na ya ebido ịmụ Baịbụl .
Enweghị m nsogbu na ọ na- amụ Baịbụl .
Ma n’ oge ahụ , enwechaghị m mmasị n’ ihe gbasara okpukpe .
Ndịàmà Jehova ahụ mechara gwa m ka m bịa soro ha mgbe ha na Evija na- amụ Baịbụl .
Ekwetara m , ihe ha kwuru tọkwara m ụtọ .
Ihe kacha metụ m n’ obi bụ nkwa Chineke kwere na Baịbụl na ọ ga- eme ka ụwa ghọọ paradaịs .
Dị ka ihe atụ , ha gosiri m ihe e dere
n’ Abụ Ọma 37 : 10 , 11
.
Ebe ahụ kwuru , sị : “ N’ oge na- adịghị anya , onye ajọ omume agakwaghị anọ ; ị ga- elekwa anya n’ ebe ọ na- anọ , ma ọ gaghị anọ ya .
Ma ndị dị umeala n’ obi ga- enweta ụwa , ha ga- enwekwa obi ụtọ dị ukwuu n’ ihi udo nke zuru ebe niile . ”
Nkwa ahụ metụrụ m n’ obi .
M mụkwuru gbasara Chineke , mụ achọpụta na ọtụtụ ihe ndị chọọchị na- akụzi abụghị eziokwu .
Ihe ndị m na- amụta na Baịbụl mere m obi ụtọ n’ ihi na ihe Baịbụl na- ekwu doro m anya , bụrụkwa eziokwu .
Baịbụl ahụ m na- amụ mere ka m ghọta na Jehova ejighị ndụ egwu egwu .
(
Abụ Ọma 36 : 9
) Ihe a m mụtara mere ka m chebara ọgba tum tum m na- agba echiche .
Achọghịzi m iji ndụ m egwuri egwu .
Achọrọ m iji ya na- enye Jehova otuto .
Aha m a na- anụ ebe niile na otú ndị mmadụ si eto m na obi ụtọ m na- enweta ma m gbawa ọgba tum tum abụghịzi mkpa m .
Ihe m mụtara na Baịbụl mere ka m ghọta na ọ bụ Jehova nyere m ndụ nakwa na m kwesịrị iji ndụ m mee ihe dị ya mm
N’ afọ 1996 , agara m mgbakọ Ndịàmà Jehova e mere n’ obodo Talin , nke dị n’ Estonia .
Ndị si mba dị iche iche bịara ya .
Ebe anyị nọ mee mgbakọ ahụ dị nso n’ ámá egwuregwu m nọrọla ọtụtụ ugboro gbaa ọgba tum tum .
Ná mgbakọ ahụ , ahụrụ m ka ndị si mba dị iche iche nọkọrọ ọnụ n’ enweghị onye ya na ibe ya nwere nsogbu .
Dị ka ihe atụ , mgbe akpa otu Onyeàmà Jehova funahụrụ ya , ekwuru m n’ obi m na o nweghị ihe ga- eme ka ọ hụ ya ọzọ .
Ma n’ oge na- adịghị anya , Onyeàmà Jehova ọzọ hụrụ akpa ahụ ma wetara ya onye nwe ya , o nweghịkwa ihe furu n’ ime ya .
Ihe ahụ juru m nnọọ anya .
Ma , o mere ka m ghọta na Ndịàmà Jehova na- eme ihe ha na- amụta na Baịbụl .
Mụ na Evija mụsiwere Baịbụl ike , anyị ghọkwara Ndịàmà Jehova n’ oge e mere anyị baptizim n’ afọ 1997 .
URU NDỊ M RITERELA :
Ụfọdụ ndị enyi m mụ na ha na- agbabu ọgba tum tum anwụọla n’ ihi otú ha si agba ya ọnwụ ọnwụ .
Ihe m mụtara na Baịbụl mere ka m ghọta na ọ bụ Jehova nyere m ndụ nakwa na m kwesịrị iji ndụ m mee ihe dị ya mma .
O nwere ike ịbụ ihe a m mụtara mere m ji ka dịrị ndụ .
Mụ na nwunye m rụrụ ọrụ afọ anọ n’ ụlọ ọrụ Ndịàmà Jehova dị na Riga .
Ma ugbu a , anyị amụọla nwa nwaanyị .
Aha ya bụ Alise .
Obi dịkwa anyị ụtọ na anyị na- enyere ya aka ka ọ hụ Jehova n’ anya .
Otu ugboro n’ izu , ana m aga arụ ọrụ n’ ebe Ndịàmà Jehova na- asụgharị akwụkwọ ha e ji amụ Baịbụl .
M na- aga arụziri ha ụgbọala na ihe ndị ọzọ n’ ebe ahụ .
Obi dị m ụtọ na m ka ji ihe m mụtara n’ oge m bụ nwata na- eme ihe bara uru .
N’ eziokwu , m ka na- atụsasị ihe dị iche iche ma na- edozi ha .
Obi dị m ụtọ na m mụtara ihe Baịbụl na- akụzi .
O meela ka mụ na nwunye m na nwa m na- akụziri ndị mmadụ banyere ezi Chineke .
N’ eziokwu , nkwa Chineke kwere na ọ ga- eme ka ụwa ghọọ paradaịs mere ka ndụ m gbanwee .
Ị̀ Maara ?
Gịnị ka alo a kọrọ akụkọ ya na Baịbụl bụ ?
A na- esi n’ osisi Agawud enweta alo
Baịbụl kwuru na e ji alo eme ka uwe na ihe ndina na- esi ísì ọma .
(
Abụ Ọma 45 : 8 ;
Ilu 7 : 17 ;
Abụ Sọlọmọn 4 : 14
) Ọ ga- abụ na a na- esi n’ osisi a na- akpọ agawud enweta alo ndị ahụ .
Ọ na- abụ osisi a bido ire ure , ọ na- agbapụta mmanụ na esó na- esi ísì ọma .
A na- egweri osisi ahụ nke ọma , ya adị ka nzụ , e resịwezie ya ndị mmadụ .
Ọ bụ osisi ahụ e gweriri nke ọma bụ “ alo . ”
Baịbụl kwuru na ụlọikwuu ụmụ Izrel yiri “ ahịhịa alo nke Jehova kụrụ . ”
(
Ọnụ Ọgụgụ 24 : 5 , 6
) O nwere ike ịbụ otú osisi agawud na- adị mere Baịbụl ji kwuo ihe a .
Osisi ahụ na- etopụ etopụ .
Ogo ya nwere ike iru mita iri atọ , akwụkwọ ya na- agbasakwa agbasa .
Ọ bụ eziokwu na e nwekwaghị osisi a ugbu a n’ Izrel , ma otu akwụkwọ nke na- akọwa okwu ndị dị na Baịbụl kwuru na “ e nweghị ihe mere a ga- eji ekwu na osisi a na osisi ndị ọzọ ndị mmadụ na- amaghị ugbu a adịghị na ndagwurugwu Jọdan n’ oge ahụ . ”
Olee ụdị onyinye Chineke chọrọ ka ndị mmadụ na- eweta n’ ụlọ nsọ ya dị na Jeruselem ?
A hụrụ ihe a e ji ájá kpụọ n’ ụlọ nsọ dị na Jeruselem .
o ruola ihe dị ka puku afọ abụọ
Chineke nyere ụmụ Izrel iwu na onyinye niile ha ga- eweta n’ ụlọ nsọ ya kwesịrị ịbụ ndị kacha mma .
Chineke achọghị onyinye rụrụ arụ , ọ chọghịkwa ka ha jiri anụmanụ nwere nkwarụ chụọrọ ya àjà .
(
Ọpụpụ 23 : 19 ;
Levitikọs 22 : 21-24
) Otu onye Juu aha ya bụ Faịlo , onye dere akwụkwọ n’ ihe dị ka puku afọ abụọ gara aga , kwuru na n’ oge ahụ , ndị nchụàjà na- enyocha anụmanụ niile , ‘ si n’ isi ruo n’ ọdụ , ’ iji hụ na anụmanụ a ga- eji chụọ àjà enweghị “ ntụpọ ma ọ bụ nkwarụ ọ bụla . ”
Otu ọkachamara aha ya bụ E. P. Sanders kwuru na o nwere ike ịbụ na ndị na- arụ ọrụ n’ ụlọ nsọ “ nyere ndị a tụkwasịrị obi na- ere anụmanụ n’ ụlọ nsọ iwu ka ha na- ere naanị anụmanụ na nnụnụ ndị nchụàjà nyocharala ma chọpụta na ha enweghị nkwarụ .
Ebe ọ dị otú a , ndị na- ere anụmanụ na- enye ndị zụrụ anụmanụ ihe dị ka risit iji gosi na anụmanụ ha resịrị ha enweghị nkwarụ . ”
N’ afọ 2011 , ndị na- amụ banyere ihe ndị mgbe ochie hụrụ ụdị risit ahụ .
Ha hụrụ ya n’ akụkụ ụlọ nsọ dị na Jeruselem .
E ji ájá kpụọ ya .
Ọ hà ka mkpụrụ ego , e dekwara ya ihe n’ elu .
Ọ bụ n’ ihe dị ka puku afọ abụọ gara aga ka a kpụrụ ya .
Ihe a sụgharịrị mkpụrụ okwu Arameik abụọ e dere n’ elu ya bụ : ‘ Onyinye A Dị Ọcha Ka E Nye Ya Chineke . ’
A sịrị na ọ ga- abụ na ndị na- arụ ọrụ n’ ụlọ nsọ na- ewere risit ahụ konye n’ ihe ndị dị ka achịcha , ọka ma ọ bụ anụmanụ a chọrọ iji chụọ àjà .
Gịnị Mere Chineke Ji Kwe Ka Ndị Mmadụ Na- emegbu Ndị Ọ Na- enweghị Ka Ọ Hà Ha ?
Ọtụtụ ebe na Baịbụl kọọrọ anyị otú ụfọdụ ndị si megbuo ndị ọ na- enweghị ka ọ hà ha .
Nebọt bụ otu n’ ime ndị ahụ e megburu .
*
Ọ dịrị ndụ n’ ihe dị ka puku afọ atọ gara aga mgbe Ehab na- achị Izrel .
N’ oge ahụ , Ehab hapụrụ nwunye ya bụ́ Jezibel ka o gbuo Nebọt na ụmụ ya , ka Ehab nwee ike iwere ubi vaịn Nebọt .
(
1 Ndị Eze 21 : 1-16 ;
2 Ndị Eze 9 : 26
) Gịnị mere Chineke ji kwe ka ndị mmadụ na- eme ibe ha ụdị ihe a ?
‘ Chineke apụghị ịgha ụgha . ’
—
Taịtọs 1 : 2
O nwere otu ihe gbara ọkpụrụkpụ kpatara ya .
Ihe ahụ bụ na Baịbụl kwuru na
Chineke apụghị ịgha ụgha .
(
) Olee otú ihe a Baịbụl kwuru si gbasa mmegbu ndị mmadụ na- emegbu ibe ha ?
Mgbe Chineke kechara ụmụ mmadụ , ọ gwara ha na ha ga- anwụ ma ọ bụrụ na ha enupụrụ ya isi .
Ihe Chineke kwuru mezuru n’ ihi na kemgbe ụmụ mmadụ nupụụrụ ya isi n’ ogige Iden , ọnwụ na- agba ndị mmadụ ose n’ anya .
Onye mbụ nwụrụ n’ ụwa bụ Ebel .
Ọ bụ nwanne ya bụ́ Ken gburu ya .
Ihe mekwaranụ Ken ji gbuo nwanne ya bụ na obi tara Ken mmiri .
—
Jenesis 2 : 16 , 17 ;
4 : 8
Baịbụl gwara anyị na kemgbe ahụ , ‘ ndị mmadụ na- achị mmadụ ibe ha ọchịchị nchigbu . ’
(
Ekliziastis 8 : 9
) Ihe a Baịbụl kwuru ọ̀ bụ eziokwu ?
Mgbe ụmụ Izrel chọrọ ka ha bido nwewe ndị eze ga na- achị ha , Jehova gwara ha na ndị ga- abụ ndị eze ha ga na- emegbu ha .
Otú ha ga- esi na- emegbu ha ga- eme ka ha kpọkuo Chineke ka o nyere ha aka .
(
1 Samuel 8 : 11-18
) Mgbe nwoke maara ihe aha ya bụ Sọlọmọn na- achị ụmụ Izrel , ọ manyere ha ịkwụ ụtụ isi buru ibu .
(
1 Ndị Eze 11 : 43 ;
12 : 3 , 4
) E nwekwara ndị eze ọjọọ mere ihe dị njọ karịa Sọlọmọn .
Otu n’ ime ha bụ Ehab .
Ndị eze ahụ chịgburu ụmụ Izrel achịgbu .
Chegodị echiche .
Ọ bụrụ na Chineke mere ka a ghara inwe eze megburu ndị ọ na- achị , ndị mmadụ hà gaara ekweta na ihe Chineke kwuru bụ eziokwu ?
‘ Ndị mmadụ na- achị mmadụ ibe ha ọchịchị nchigbu . ’
—
Anyị kwesịkwara icheta na Setan kwuru na ihe mere ndị mmadụ ji efe Chineke bụ ihe ọma ọ na- emere ha .
(
Job 1 : 9 , 10 ;
2 : 4
) Ọ bụrụ na Chineke emee ka ndị na- efe ya ghara inwe nsogbu ọ bụla , ọ́ gaghị egosi na ihe Ekwensu kwuru bụ eziokwu ?
Ọ bụrụ na Chineke emee ka a ghara inwe onye ga- emegbu ibe ya , ọ́ gaghị egosi na ọ bụ ezigbo onye ụgha ?
O mee otú ahụ , ọtụtụ ndị nwere ike iche na ụmụ mmadụ nwedịrị ike ịchị onwe ha n’ enweghị nsogbu ọ bụla .
Ma , Baịbụl kwuru hoo haa na mmadụ enweghị ike ịchị onwe ya .
(
Jeremaya 10 : 23
) Anyị kwesịrị ikpewe ekpere ka Alaeze Chineke bịa n’ ihi na ọ gwụla ya ga- eme ka mmegbu kwụsị .
Nke a ọ̀ pụtara na Chineke
gbara nkịtị ,
na- ele ụmụ mmadụ n’ anya n’ anya ka ha na- echi ibe ha ọnụ n’ ala ?
Mbanụ .
Ka anyị leba anya n’ ihe abụọ gosiri na ọ gbachighị nkịtị .
Nke mbụ bụ na Chineke na- eme ka ndị mmadụ mata na mmegbu bụ ihe ọjọọ .
Dị ka ihe atụ , Baịbụl gbara ihe niile Jezibel mere Nebọt na ezinụlọ ya n’ anwụ .
Baịbụl mekwara ka anyị mata na o nwere otu onye dị ezigbo ike nke na- akpata ihe ọjọọ ndị na- eme n’ ụwa .
Ma , onye a achọghị ka ndị mmadụ mata onye ọ bụ .
(
Jọn 14 : 30 ;
2 Ndị Kọrịnt 11 : 14
) Baịbụl gwara anyị na onye ahụ bụ Setan bụ́ Ekwensu .
Ihe mere Chineke ji gwa anyị onye na- akpata mmegbu na ihe ọjọọ niile bụ ka anyị ghara ịna-eme ihe ọjọọ ma ọ bụ na- emegbu ndị ọzọ .
Nke a ga- eme ka anyị nwee ike ịdị ndụ ebighị ebi .
Ihe nke abụọ gosiri na Chineke agbachighị nkịtị bụ na ọ na- eme ka obi sie anyị ike na mmegbu ga- akwụsị .
Otú o si gbaa Ehab na Jezibel n’ anwụ , maa ha ikpe ma taa ha na ndị ọ dị ka ọ dị ha ahụhụ na- eme ka obi sie anyị ike na ndị ajọ omume niile ga- emecha jiri isi ha buru ihe ha metere .
(
Abụ Ọma 52 : 1-5
) Chineke kwekwara anyị nkwa na n’ oge na- adịghị anya , ọ ga- edozi nsogbu niile ajọ omume kpataara ndị hụrụ ya n’ anya .
N’ oge ahụ , Nebọt na ụmụ ya ga- adị ndụ na paradaịs ruo mgbe ebighị ebi .
O nwekwaghị onye ga na- emegbu ibe ya mgbe ahụ .
—
Abụ Ọma 37 : 34
Ọ Tachiri Obi n’ Agbanyeghị Ihe Ọjọọ Ndị Mere n’ Oge Ọ Nọ Ndụ
ỊLAỊJA nọ na- aga ije na ndagwurugwu Jọdan .
Izu ole na ole agafeela kemgbe ọ hapụrụ Ugwu Horeb ma chee ihu n’ ebe ugwu Izrel .
Ugbu a , o rutela n’ Izrel ma chọpụta na ihe agbanwetụwala .
Ebe niile akpọghịzi nkụ otú ọ kpọrọ n’ oge oké ọkọchị kọrọ n’ Izrel .
Ndị ọrụ ubi akọwala ihe n’ ubi ha n’ ihi na mmiri ezowela obere obere .
O nwere ike ịbụ na obi dịtụ Ịlaịja ụtọ na ala ha adịwala mma .
Ma , ihe ka ya mkpa bụ ndị bi n’ Izrel .
Ọtụtụ n’ ime ha ejibeghị ofufe Chineke kpọrọ ihe .
Ha ka na- efe Bel .
Ịlaịja ka nwere ọrụ buru ibu ọ ga- arụ .
Mgbe Ịlaịja rutewere obodo Ebel-mehola , ọ hụrụ ebe ndị mmadụ na- akọ ihe n’ ugbo buru ibu .
Ha ji ehi iri abụọ na anọ e jikọrọ abụọ abụọ na- akọ ihe n’ ugbo ahụ .
Onye du ehi abụọ nke ikpeazụ bụ onye Ịlaịja na- achọ .
Aha ya bụ Ịlaịsha .
Jehova chọrọ ka Ịlaịsha nọchie Ịlaịja .
Ebe ọ bụ na o nwere mgbe ọ dị Ịlaịja ka ọ̀ bụ naanị ya bụ onye ji ofufe Chineke kpọrọ ihe , o doro anya na obi dị ya ụtọ ịhụ Ịlaịsha .
—
1 Ndị Eze 18 : 22 ;
19 : 14-19
Ma , ò wutere Ịlaịja na ya na- aga inyefe onye ọzọ ọrụ ụfọdụ ọ na- arụbu ma ọ bụkwanụ na onye ọzọ ga- anọchi ya otu ụbọchị ?
Anyị amaghị , ma anyị agakwanụghị asị na ụdị ihe ahụ agbataghị ya n’ obi .
Ihe mere anyị ji kwuo otú ahụ bụ na Ịlaịja “ nwere ụdị mmetụta anyị na- enwe . ”
(
Jems 5 : 17
) Nke ọ bụla ọ bụ , Baịbụl kwuru na ‘ Ịlaịja gafetara n’ ebe Ịlaịsha nọ wee wụkwasị Ịlaịsha uwe e ji mara ya . ’
(
1 Ndị Eze 19 : 19
) O nwere ike ịbụ na e ji akpụkpọ atụrụ ma ọ bụ akpụkpọ ewu mee uwe ahụ e ji mara Ịlaịja .
Uwe ahụ na- egosi na e nwere ọrụ pụrụ iche Jehova nyere Ịlaịja .
O nwere ihe uwe ahụ ọ wụkwasịrị n’ ubu Ịlaịsha pụtara .
O gosiri na Ịlaịja mere ihe Jehova gwara ya .
Ọ họpụtara Ịlaịsha ka ọ nọchie ya .
O gosikwara na Ịlaịja tụkwasịrị Chineke ya obi , nke mere o ji rubere ya isi .
Ịlaịja wedara onwe ya ala gaa họpụta Ịlaịsha ka ọ bụrụ onye ga- anọchi ya
Ịlaịsha chọkwara inyere onye amụma a merela agadi aka .
Ma , ọ bụghị ozugbo ahụ ka ọ ga- anọchi Ịlaịja .
Kama ịnọchi ya mgbe ahụ , o weturu onwe ya ala jeere Ịlaịja ozi ihe dị ka afọ isii .
Ọ bụ ya mere e ji mechaa kpọwa ya “ onye wụsara mmiri n’ aka Ịlaịja . ”
(
2 Ndị Eze 3 : 11
) O doro anya na obi dị Ịlaịja ụtọ na ya nwetara nwoke a na- agba mbọ nke nyeere ya ezigbo aka .
Ọ ga- abụ na mgbe obere oge gafere , ha abụọ ghọrọ ezigbo enyi .
O doro anya na otú ha si na- agbarịta ibe ha ume nyeere ha aka ịtachi obi n’ agbanyeghị ihe ọjọọ ndị na- eme n’ ala ha .
N’ oge ahụ , ihe ọjọọ eze ha , bụ́ Ehab , na- eme karịrị akarị .
Ndị mmadụ hà emegbutụla gị ?
A na- emegbu ọtụtụ n’ ime anyị n’ ihi na arụrụala juru ụwa n’ oge a .
Ọ bụrụ na anyị emete onye hụrụ Chineke n’ anya enyi , onye ahụ ga- enyere anyị aka idi ihe ọjọọ anyị na- ahụ .
O nwere ọtụtụ ihe okwukwe Ịlaịja ga- akụziri anyị gbasara otú anyị ga- esi die mmegbu a na- emegbu anyị .
“ BILIE , GBADAA KA I ZUTE EHAB EZE IZREL ”
Ịlaịja na Ịlaịsha gbasiri mbọ ike ka ha nyere ndị Izrel aka ka ha jiri ofufe Chineke kpọrọ ihe .
Ọ ga- abụ
na ha zụrụ ndị amụma ndị ọzọ .
O nwere ike ịbụ na ha na- akpọkọta ha otu ebe na- akụziri ha ihe .
Ma , mgbe obere oge gafere , Jehova gwara Ịlaịja ọrụ ọhụrụ ọ ga- arụ .
Ọ sịrị Ịlaịja : “ Bilie , gbadaa ka i zute Ehab eze Izrel . ”
(
1 Ndị Eze 21 : 18
) Gịnị ka Ehab mere ?
Ehab akwụsịla ife Chineke .
Kemgbe ndị Izrel nwewere ndị eze , ọ bụ ya bụ eze kacha njọ chịtụrụla Izrel .
Ọ lụrụ Jezibel , bụ́ nwaanyị na- efe Bel ma mee ka ọtụtụ ndị fewezie Bel n’ Izrel .
(
1 Ndị Eze 16 : 31-33
) Ọ na- abụ ndị na- efe Bel fewe Bel , ha na- akwa iko aghara aghara , na- achụ ụmụaka n’ àjà ma na- eme omenala ha ndị ọzọ rụrụ arụ .
Ihe ọzọ bụ na ọ dịbeghị anya Ehab nupụụrụ Jehova isi .
Jehova gwara ya ka o gbuo eze ọjọọ ndị Siria bụ́ Ben-hedad .
Ma , o meghị ihe Jehova kwuru .
O nwere ike ịbụ na ihe mere Ehab egbughị eze ahụ bụ na ọ tụrụ anya na eze ahụ ga- enye ya ego .
(
1 Ndị Eze , isi nke 20
) Ma ugbu a , otú Ehab na Jezibel si hụ ego n’ anya , otú ha si na- egbu ndị mmadụ , na oké ọchịchọ ha akala njọ .
Obí Ehab dị na Sameria .
O buru ezigbo ibu .
O nwekwara obí ọzọ na Jezril .
Jezril dị ihe dị ka kilomita iri atọ na asaa ma e si Sameria gawa ya .
E nwere otu ubi vaịn dị n’ akụkụ obí ahụ dị na Jezril .
Onye nwe ubi ahụ bụ nwoke a na- akpọ Nebọt .
Ma , Ehab nọ na- achọ otú ọ ga- esi enweta ubi vaịn ahụ .
Ehab kpọrọ Nebọt ma gwa ya ka ya kwụọ ya ụgwọ ma were ubi ahụ ma ọ bụkwanụ ka ya were ya nye ya ala n’ ebe ọzọ .
Ma , Nebọt sịrị ya : “ Tụfịakwa !
Dị ka Jehova si ele ihe anya , agaghị m enye gị ihe nketa nna nna m hà . ”
(
1 Ndị Eze 21 : 3
) Nebọt ọ̀ na- emere eze ya isi ike ?
Ọtụtụ ndị chere otú ahụ .
Ma , ihe a ọ gwara eze gosiri na ọ chọrọ ime ihe Jehova nyere ụmụ Izrel iwu ka ha mee .
Jehova gwara ụmụ Izrel na o nweghị onye ga- eresị onye ọzọ ala ezinụlọ ya ketara , ala ahụ aghọzie nke onye ahụ e resịrị ya .
(
Levitikọs 25 : 23-28
) Nebọt achọghị imebi iwu Chineke .
O nwere okwukwe , obi sikwara ya ike .
Ọ bụ ya mere o ji gwa Ehab ihe ahụ ọ gwara ya n’ agbanyeghị na ọ ma na Ehab bụ ajọ mmadụ .
Ma , o nweghị ihe Ehab ji iwu Jehova kpọrọ .
Mgbe ya na Nebọt hụchara , ọ lara n’ ụlọ ya , “ nọrọ ná mwute ma gbarụọ ihu ” maka na Nebọt emeghị ihe ọ chọrọ .
Baịbụl kwuru , sị : “ O wee dinara n’ ihe ndina ya , ma chee ihu ya ebe ọzọ , o righịkwa nri . ”
(
1 Ndị Eze 21 : 4
) Mgbe Jezibel hụrụ di ya ka o dewere ihu ka nwatakịrị na- ewe iwe na- enweghị isi na ọdụ , ọ kpara nkata otú di ya ga- esi enweta ala ahụ ọ chọrọ .
Nkata ahụ ọ kpara ga- emekwa ka e gbuo otu ezinụlọ na- efe Chineke .
O nweghị onye ga- agụcha akụkọ nkata ahụ ọ kpara ma ghara ịkpọ n’ ubu .
Jezibel ma na iwu Chineke kwuru na ọ dịkarịa ala , a ga- enwerịrị mmadụ abụọ ga- agba akaebe na mmadụ mere ihe dị oké njọ tupu a maa onye ahụ ikpe .
(
Diuterọnọmi 19 : 15
) N’ ihi ya , o ji aha Ehab degara ndị a ma ama n’ obodo Jezril akwụkwọ ozi ka ha chọta ụmụ nwoke abụọ ga- ebo Nebọt ebubo ụgha nke ga- eme ka a maa ya ikpe ọnwụ .
Nkata a ọ kpara gara otú ọ chọrọ ya .
“ Ndị ikom abụọ na- abaghị n’ ihe ” boro Nebọt ebubo ụgha .
Nke a mere ka e jiri nkume tụgbuo Nebọt .
Ma , ọ bụghị ebe ahụ ka okwu biri .
E gbukwara ụmụ Nebọt .
1 Ndị Eze 21 : 5-14 ;
Levitikọs 24 : 16 ;
) Ehab gosiri na ọ bụghịzi ya bụ onyeisi ezinụlọ ya .
Ọ hapụrụ nwunye ya ka ọ kpawa ike otú ọ chọrọ ma gbuo ndị ahụ na- enweghị ihe ha mere .
Chegodị otú obi dị Ịlaịja mgbe Jehova gwara ya ihe Ehab na nwunye ya mere .
Obi anaghị adị ndị ezi omume mma mgbe ọ bụla o yiri ka ndị ajọ omume hà na- emekpọ ndị ezi omume ọnụ .
(
Abụ Ọma 73 : 3-5 ,
12 , 13
) Taa , anyị na- ahụkarị ebe ndị mmadụ na- emegbu mmadụ ibe ha .
Mgbe ụfọdụ , ndị na- eme ihe ọjọọ ndị ahụ bụ ndị sịrị na ha na- anọchi anya Chineke .
Ma , akụkọ Nebọt na- akasi anyị obi .
Ọ na- egosi anyị na o nweghị ihe mmadụ nwere ike izoro Jehova .
Ọ na- ahụ ihe niile na- emenụ .
(
Ndị Hibru 4 : 13
) Ma , gịnị ka ọ na- eme ma ọ hụ ebe ndị mmadụ na- emegbu ndị ọzọ ?
“ ONYE IRO M , Ị̀ CHỌRỌWO M BỊA ? ”
Jehova zipụrụ Ịlaịja ka ọ gakwuru Ehab .
Chineke gwara ya hoo haa ebe ọ ga- ahụ Ehab .
Ọ sịrị ya : “ Ọ nọ n’ ubi vaịn Nebọt . ”
(
) Mgbe Jezibel gwara Ehab na ubi Nebọt bụzi nke ya , Ehab si n’ ebe o dina bilie gawa ịhụ ubi ahụ .
Ma , o nweghị mgbe ọ gbatara ya n’ obi na Jehova na- ahụ ihe na- emenụ .
Weregodị ya na ị na- ahụ ka Ehab na- agagharị n’ ubi vaịn ahụ , na- ekwe n’ isi ma na- eche otú ubi ahụ ga- esi maa mma mgbe o mezichara ya .
Ma mgbe ọ na- ama ihe na- eme , Ịlaịja wụchiri .
Ihu gbarụrụ Ehab ozugbo , ya asị Ịlaịja : “ Onye iro m , ị̀ chọrọwo m bịa ? ”
—
Ihe a Ehab kwuru gosiri na ọ dị iberiibe .
Ihe mbụ gosiri na ọ dị iberiibe bụ na ọ jụrụ Ịlaịja ma ‘ ọ̀ chọrọwo ya bịa ? ’
Nke a gosiri na Jehova anaghị abatadị ya n’ obi .
Jehova ahụla ya kemgbe .
Ọ hụrụ ka Ehab kpachaara anya mee ihe na- adịghị mma ma na- enwezi obi ụtọ na Jezibel egbuola Nebọt na ụmụ ya , ubi abụrụzie nke ya .
Chineke hụrụ ihe dị n’ obi Ehab ma chọpụta na ọ hụbigara akụ̀ n’ anya ókè nke na ọ makwaghị ihe bụ́ imetere mmadụ ibe ya ebere , ime obiọma ma ọ bụ ikpe ikpe ziri ezi .
Ihe nke abụọ gosiri na ọ dị iberiibe bụ na ọ kpọrọ Ịlaịja ‘ onye iro ya . ’
Ihe a Ehab kwuru gosiri na ọ kpọrọ onye ya na Jehova Chineke bụ enyi asị , bụ́ onye gaara enyere ya aka ka ọ ghara ịbanye ná nsogbu .
Iberiibe a Ehab mere na- akụziri anyị ihe .
Ọ na- akụziri anyị na anyị kwesịrị ịna-echeta mgbe niile
na Jehova Chineke na- ahụ ihe niile .
Ebe ọ bụ na ọ hụrụ anyị n’ anya , ọ na- amasị ya inyere anyị aka mgbe ọ bụla anyị mere ihe ọjọọ ka anyị nwee ike ịhapụ ihe ọjọọ ahụ .
Ọ na- ejikarị ndị bụ́ enyi ya enyere anyị aka , ya bụ , ụmụ mmadụ ndị na- agwa mmadụ ibe ha okwu Chineke otú ahụ Ịlaịja mere .
Ọ ga- abụ ihe jọgburu onwe ya ma anyị were ndị enyi Chineke ka ndị iro anyị .
—
Abụ Ọma 141 : 5
Weregodị ya na ị na- ahụ Ịlaịja mgbe ọ zara Ehab , sị : “ Achọrọwo m gị bịa . ”
Ịlaịja ma na Ehab bụ onye ohi , onye na- egbu ọchụ , na onye na- enupụrụ Jehova Chineke isi .
Ọ bụ maka na obi siri Ịlaịja ike mere o ji nwee ike ịsa eze ọjọọ ahụ okwu .
Ịlaịja gwaziri Ehab ihe Chineke kpebiri ime ya .
Jehova ma na ihe ọjọọ abaala Ehab na ndị ezinụlọ ya n’ ụmị , ndị ọzọ esorokwa ha mewe ihe ọjọọ .
Ọ bụ ya mere Ịlaịja ji gwa Ehab na Chineke ekpebiela na ya “ ga- ebibi ” ezinụlọ eze , bibiekwa Jezibel .
—
1 Ndị Eze 21 : 20-26
Ọtụtụ ndị taa chere na ndị ajọ omume agaghị aghọrọ mkpụrụ ha kụrụ .
Ma , Ịlaịja echeghị otú ahụ .
Ihe akụkọ Ehab na- akụziri anyị abụghị naanị na Jehova Chineke na- ahụ ihe niile na- emenụ , ọ na- akụzikwara anyị na ọ ga- eme ka ndị ajọ omume jiri isi ha buru ihe ha metere .
Baịbụl gwara anyị na oge na- abịa mgbe ọ ga- eme ka mmegbu na ihe ọjọọ niile kwụsị .
(
Abụ Ọma 37 : 10 , 11
) Ma i nwere ike ịjụ , sị : ‘ Nke a ọ̀ pụtara na ihe dị Chineke mkpa bụ ịta ndị ajọ omume ahụhụ ?
Ọ̀ bụ na ọ naghị eme ebere ? ’
“ Ị̀ HỤWO OTÚ EHAB SI WEDA ONWE YA ALA ? ”
O nwere ike ịbụ na ihe Ehab mere mgbe ọ nụchara ihe Chineke chọrọ ime ya na ezinụlọ ya tụrụ Ịlaịja n’ anya .
Baịbụl kwuru , sị : “ O wee ruo na ngwa ngwa Ehab nụrụ okwu ndị a , ọ dọwara uwe ya wee yiri ákwà iru uju ; o wee buo ọnụ ma yiri ákwà iru uju dinara ala ma na- eje ije ná mwute . ”
(
1 Ndị Eze 21 : 27
) Ihe a Ehab mere ọ̀ pụtara na o chegharịala ?
Anyị nwere ike ikwu na ihe ahụ ọ nụrụ mere ka ọ kwụsịtụ àgwà ọjọọ ya .
O jisiri ike weda onwe ya ala n’ agbanyeghị na ọ dị mpako .
Ma , ò ji obi ya niile chegharịa ?
Ka anyị weregodị ihe eze ọjọọ ọzọ aha ya bụ Manase mere tụnyere ihe Ehab mere .
Manase mere ihe ọjọọ karịa Ehab .
Mgbe Jehova tara Manase ahụhụ , o wedara onwe ya ala ma kpọkuo Jehova ka o nyere ya aka .
Ma , o nwekwara ihe ọzọ o mere .
Ọ hapụrụ ihe ọjọọ niile ọ na- eme ma wepụsịa arụsị ndị e nwere n’ Izrel , o jisikwara ike na- efe Jehova , na- agbakwa ụmụ Izrel ume ka ha mewekwa otú ahụ .
(
2 Ihe E Mere 33 : 1-17
) Ehab ò mere ụdị ihe ahụ Manase mechara mee ?
Ọ dị mwute na o meghị otú ahụ .
Jehova ọ̀ hụrụ ihe Ehab mere mgbe ọ nụrụ ihe ahụ a gwara ya ?
Jehova sịrị Ịlaịja : “ Ị̀ hụwo otú Ehab si weda onwe ya ala n’ ihi m ?
Ebe ọ bụ na o wedara onwe ya ala n’ ihi m , agaghị m eweta ọdachi ahụ n’ ụbọchị ya .
Ọ bụ n’ ụbọchị nwa ya ka m ga- eme ka ọdachi ahụ dakwasị ụlọ ya . ”
(
1 Ndị Eze 21 : 29
) Nke a ọ̀ pụtara na Jehova agbagharala Ehab ?
Mba .
Naanị ihe ga- eme ka Chineke gbaghara mmadụ bụ ma onye ahụ jiri obi ya niile chegharịa .
(
Ezikiel 33 : 14-16
) Ma , ebe ọ bụ na Ehab gositụrụ na ihe o mere wutere ya , Jehova metụụrụ ya ebere .
Ebere Chineke meere Ehab bụ na Ehab agaghị ahụ mgbe a ga- egbu ndị ezinụlọ ya niile .
Jehova agbanweghị ihe ahụ o kwuru na ọ ga- eme Ehab .
Jehova mechara jụọ ndị mmụọ ozi ya otú kacha mma a ga- esi ghọgbuo Ehab ka o soro gaa agha ga- ata isi ya .
N’ oge na- adịghị anya , Jehova mere ihe o kwuru gbasara Ehab .
Mgbe Ehab gara agha ahụ , e merụrụ ya ahụ́ , ọbara agbagide ya n’ ụgbọ ịnyịnya ya ruo mgbe ọ nwụrụ .
Baịbụl kọrọ ihe niile mere n’ ụbọchị ahụ .
O kwuru na nkịta rachara ọbara Ehab mgbe a na- asacha ụgbọ ịnyịnya ya .
Ọ bụ otú ahụ ka okwu Jehova nke Ịlaịja gwara Ehab si mezuo .
Ịlaịja gwara Ehab , sị : “ N’ ebe ahụ nkịta rachara ọbara Nebọt ka nkịta ga- aracha ọbara gị . ”
—
1 Ndị Eze 21 : 19 ;
22 : 19-22 ,
34-38
Otú ahụ Ehab si nwụọ gosiri Ịlaịja , Ịlaịsha , na ndị ọzọ fere Jehova na Jehova echefughị okwukwe Nebọt nwere na obi ike ya .
Ebe ọ bụ na Chineke na- ekpe ikpe ziri ezi , ọ ga- emerịrị ka ndị ajọ omume ghọrọ mkpụrụ ha kụrụ .
Ọ ga- emekwara ha ebere ma ọ bụrụ na ha echegharịa .
(
Ọnụ Ọgụgụ 14 : 18
) O doro anya na e nwere ezigbo ihe Ịlaịja mụtara n’ ihe ahụ mere Ehab ebe ọ bụ na ọ nọ na- edi ihe ọjọọ niile eze Ehab nọ na- eme kemgbe ọtụtụ afọ .
È nwetụla mgbe ndị mmadụ megburu gị ?
Ị̀ ga- achọ ịhụ mgbe Chineke ga- eme ka mmegbu kwụsị ?
Ọ bụrụ na ị chọrọ , gbalịa ka i nwee okwukwe ka Ịlaịja .
Ya na Ịlaịsha nọ na- agwa ndị mmadụ ihe Chineke kwuru n’ agbanyeghị ihe ọjọọ ndị ha hụrụ .
Baịbụl Ọ̀ Bụ Okwu Chineke ?
Okwu Chineke kwesịrị ịbụ akwụkwọ pụrụ iche .
Ọ́ bụghị ya ?
N’ eziokwu , Baịbụl pụrụ iche .
E bipụtala ya ihe ruru ọtụtụ narị ijeri , e nwekwara ya n’ ọtụtụ narị asụsụ .
Baịbụl nwere ike ịgbanwe ndụ ndị mmadụ , mee ka ha kpawa àgwà ọma .
—
Gụọ
1 Ndị Tesalonaịka 2 : 13 ;
2 Timoti 3 : 16
Obi siri anyị ike na Baịbụl bụ Okwu Chineke n’ ihi na o kwuo na ihe ga- eme , ihe ahụ na- emecha mee .
O nweghị mmadụ ọ bụla na- ekwu ihe ga- eme echi , ihe ahụ emee otú ahụ o kwuru ya .
Ma , ihe ọ bụla e kwuru na Baịbụl na- emerịrị otú e kwuru ya .
Dị ka ihe atụ , e nwere akwụkwọ Aịzaya a hụrụ n’ otu ọgba dị nso n’ osimiri a na- akpọ Osimiri Nwụrụ Anwụ .
E dere akwụkwọ ahụ ihe karịrị otu narị afọ
tupu
a mụọ Jizọs .
Akwụkwọ ahụ kwuru na a ga- ebibi obodo Babịlọn , nakwa na o nweghị onye ga- ebi na ya .
Ihe ahụ o kwuru mechara mezuo .
O mezuru ọtụtụ afọ Jizọs
kwusachara
ozi ọma n’ ụwa .
—
Aịzaya 13 : 19 , 20 ;
2 Pita 1 : 20 , 21
Olee otú e si dee Baịbụl ?
Ọ bụ ihe dị ka mmadụ iri anọ dere Baịbụl .
O were ha ihe karịrị otu puku afọ na narị afọ isii tupu ha edechaa ya .
Ihe onye nke ọ bụla n’ ime ha dere dabara n’ ihe ibe ya dere .
Gịnị mere ha ji nwee ike ide ya otú ahụ ?
Ọ bụ maka na Chineke ji mmụọ nsọ ya nyere ha aka .
—
2 Samuel 23 : 2
Mgbe ụfọdụ , Chineke si n’ aka ndị mmụọ ozi gwa ndị ahụ dere Baịbụl ihe ha ga- ede .
O nwekwara mgbe ọ gwara ha okwu n’ ọhụụ nakwa ná nrọ .
Ma , otú Chineke si gwa ọtụtụ n’ ime ha ihe ha dere bụ na o mere ka ha mata ihe ha kwesịrị ide , ya ahapụzie ha ka ha jiri aka ha dee ya otú ndị mmadụ ga- aghọta ya .
—
Mkpughe 1 : 1 ;
21 : 3-5
Ụlọ Nche Mach 1 , 2014
Ihe Chineke Meere Gị
Isiokwu Ndị Dị n’ Akwụkwọ A
Amaokwu a so n’ amaokwu ndị mmadụ kacha mara na Baịbụl .
Ọ bụkwa ya ka ndị mmadụ kacha eji ekwu okwu .
E kwuola na ọ bụ naanị amaokwu a “ ji mkpụrụ okwu ole na ole kọwaa otú ihe si kwụrụ n’ etiti Chineke na ụmụ mmadụ nakwa otú a ga- esi azọpụta ụmụ mmadụ . ”
Ọ bụ ya mere na ị gaa obodo ụfọdụ , ị ga- ahụ ebe e dere
Jọn 3 : 16
ma ọ bụ ihe ụfọdụ e kwuru na ya n’ ahụ́ ụgbọala nakwa n’ ebe ndị ọzọ .
O nwere ike ịbụ na obi siri ndị na- ede amaokwu Baịbụl a ike na Chineke ga- enye ha ndụ ebighị ebi ebe ọ bụ na ọ hụrụ ụmụ mmadụ n’ anya .
Gịnwa kwanụ ?
Ì chere na ịhụnanya Chineke ga- abara gị uru ?
Gịnị ka i chere Chineke meere gị nke gosiri na ọ hụrụ gị n’ anya ?
‘ CHINEKE HỤRỤ ỤWA N’ ANYA ’
Ọtụtụ ndị na- ekwu na ọ bụ Chineke kere eluigwe na ụwa , keekwa ụmụ anụmanụ , osisi , na ụmụ mmadụ .
Otú ụmụ irighiri ihe anyị na- anaghị eji anya nkịtị ahụ si maa mma gosiri na ọ ga- abụrịrị onye ma ihe karịa mmadụ kere ha .
Ọtụtụ ndị na- ekele Chineke kwa ụbọchị na o mere ka ha dị ndụ .
Ha makwa na ọ bụ Chineke na- enye ha ikuku ha na- ekuru , mmiri ha na- aṅụ , nri ha na- eri , na ihe ndị ọzọ na- eme ka ndụ na- atọ ha ụtọ .
Anyị kwesịrị ịna-ekele Chineke maka ihe ọma ndị a ọ na- emere anyị n’ ihi na ọ bụ ya kere anyị , ọ bụkwa ya ji anyị ndụ .
(
Abụ Ọma 104 : 10-28 ;
145 : 15 , 16 ;
Ọrụ Ndịozi 4 : 24
) Anyị ga- aghọta na Chineke hụrụ anyị n’ anya ma ọ bụrụ na anyị ana-eche echiche banyere ihe ndị ọ na- eme ka anyị nwee ike ịdị ndụ .
Pọl onyeozi kwuru banyere ihe Chineke na- emere anyị , sị : ‘ Chineke na- enye mmadụ
niile ndụ na ume na ihe niile .
Ọ na- emekwa ka anyị na- ejegharị ma na- adị ndụ . ’
—
Ọrụ Ndịozi 17 : 25 ,
28
Ma , ọ bụghị naanị ihe ndị a a na- ahụ anya Chineke na- emere anyị gosiri na ọ hụrụ anyị n’ anya .
Ihe ọzọ bụ na o kere anyị ka anyị mata onye ọ bụ nakwa ka anyị na ya dịrị ná mma .
(
Matiu 5 : 3
) Ọ bụ otú a o si kee anyị mere ụmụ mmadụ ndị na- erubere ya isi ji nwee olileanya iso ná ndị ezinụlọ ya , ya bụ , ịghọ ‘ ụmụ ya . ’
—
Ndị Rom 8 : 19-21
kwukwara otú ọzọ Chineke si gosi na ọ hụrụ ụmụ mmadụ n’ anya .
O kwuru na Chineke zitere Ọkpara ya , bụ́ Jizọs , n’ ụwa ka ọ kụziere anyị banyere Chineke bụ́ Nna ya ma nwụọ n’ ihi anyị .
Ma , ọtụtụ ndị nwere ike ịsị na ha aghọtaghị
ihe mere
Jizọs ji nwụọ n’ ihi ụmụ mmadụ na
otú
ọnwụ ya si egosi na Chineke hụrụ anyị n’ anya .
Ka anyị hụ ihe Baịbụl kwuru mere Jizọs ji nwụọ nakwa uru ọnwụ ya baara ụmụ mmadụ .
‘ O NYERE NAANỊ OTU ỌKPARA YA ’
Mmadụ niile na- arịa ọrịa , na- aka nká , na- anwụkwa anwụ .
Ma mgbe Jehova Chineke kere ụmụ mmadụ , o keghị ha ka ha na- anwụ anwụ ma ọ bụ na- arịa ọrịa .
O bu n’ obi ka ha biri n’ ụwa ruo mgbe ebighị ebi .
Ọ gwara ha na ọ bụrụ na ha chọrọ ịdị ndụ ruo mgbe ebighị ebi , ha ga na- erubere ya isi .
Ọ bụrụ na ha erubereghị ya isi , ha ga- anwụ .
(
Jenesis 2 : 17
) Nwoke mbụ Chineke kere nupụụrụ ya isi ma kpatara onwe ya na ụmụ ya ọnwụ .
Pọl onyeozi kwuru , sị : “ Mmehie si n’ aka otu mmadụ bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
—
Ndị Rom 5 : 12
Ma , Chineke “ hụrụ ikpe ziri ezi n’ anya . ”
(
Abụ Ọma 37 : 28
) Ọ bụ ya mere na mgbe Adam kpachaara anya nupụrụ ya isi , o mere ka Adam jiri isi ya buru ihe o metere .
Ọ maghị mmadụ niile ikpe ka ha tagbuo onwe ha n’ ahụhụ ma nwụfuo n’ ihi mmehie Adam .
Kama ịma ha ikpe ọnwụ ebighị ebi , o sooro iwu ya bụ́ “ mkpụrụ obi laara mkpụrụ obi , ” ya bụ , na onye ọ bụla mere ihe ọjọọ ga- eji isi ya buru ihe o metere .
Nke a mere ka ụmụ mmadụ ndị na- erubere ya isi nwee olileanya ịdị ndụ ruo mgbe ebighị ebi .
(
Ọpụpụ 21 : 23
) Ajụjụ bụzi : Olee otú ndụ ahụ zuru okè Adam tufuru ga- esi ruo ụmụ mmadụ aka ọzọ ?
Azịza ya bụ na onye zuru okè otú ahụ Adam zuru ga- eji ndụ ya chụọ àjà .
Jizọs ji obi ya niile bịa n’ ụwa ma jiri ndụ ya chụọ àjà ka ọ gbapụta ụmụ mmadụ ná mmehie na ọnwụ
O doro anya na e nweghị nwa Adam ga- achụli àjà ahụ ma e wezụga Jizọs .
(
Abụ Ọma 49 : 6-9
) Jizọs ebuteghị mmehie ọ bụla mgbe a mụrụ ya .
O zuru okè otú Adam zuru .
N’ ihi ya , mgbe Jizọs ji ndụ ya chụọ àjà , ọ gbapụtara ụmụ mmadụ ná mmehie .
Nke a mere ka ụmụ Adam na Iv nwee olileanya izu okè otú ahụ Adam na Iv zuburu okè .
(
Ndị Rom 3 : 23 , 24 ;
6 : 23
) Ò nwere ihe anyị kwesịrị ime ka ịhụnanya a na- enweghị atụ baara anyị uru ?
“ ONYE Ọ BỤLA NKE KWERE NA YA ”
kwukwara na ọnwụ Jizọs ga- eme ka ‘ onye ọ bụla nke kwere na ya ghara ịla n’ iyi , kama ka o nwee ndụ ebighị ebi . ’
Nke a pụtara na e nwere ihe onye ọ bụla chọrọ ịdị ndụ ebighị ebi kwesịrị ime .
Anyị kwesịrị ikwere na Jizọs
na- erubere ya isi ma ọ bụrụ na anyị chọrọ ‘ ịdị ndụ ebighị ebi . ’
I nwere ike ịjụ , sị : ‘ Gịnị mere anyị ga- eji na- erubere Jizọs isi ebe ọ bụ na ọ sịrị na “ onye ọ bụla nke kwere na ya ” ga- adị ndụ ebighị ebi ? ’
N’ eziokwu , ikwere na Jizọs ma ọ bụ inwe okwukwe na ya dị ezigbo mkpa .
Ma , anyị kwesịrị icheta na Baịbụl gosiri na mmadụ inwe okwukwe na Jizọs abụghị naanị ikwere na ya .
Ihe onye ọ bụla nke chọrọ ka Chineke gọzie ya ga- eme abụghị naanị ịmata na Jizọs bụ Onye nzọpụta anyị .
Kama , onye ahụ kwesịkwara iji obi ya niile na- eme ihe Jizọs kụziri .
Ọ bụrụ na onye ahụ emeghị ihe gosiri na o nwere okwukwe , ihe ọ na- eme bụ ihe efu .
Baịbụl kwuru , sị : “ Okwukwe nke na- enweghị ọrụ bụ ihe nwụrụ anwụ . ”
(
Jems 2 : 26
) Ihe ọ pụtara bụ na onye kweere na Jizọs
ga- enwe
okwukwe na ya , ya bụ , ọ ga
na- eme
ihe o kweere .
Pọl kwuru , sị : “ Ịhụnanya nke Kraịst nwere na- akpali anyị , n’ ihi na ihe anyị kwubiri bụ na otu onye nwụrụ maka mmadụ niile .
.
.
Ọ nwụkwara maka mmadụ niile , ka ndị dị ndụ wee ghara ịdịrị onwe ha ndụ ọzọ , kama ka ha dịrị onye ahụ ndụ , bụ́ onye nwụrụ n’ ihi ha , e wee kpọlite ya . ”
(
2 Ndị Kọrịnt 5 : 14 , 15
) Ọ bụrụ na obi dị anyị ụtọ na Jizọs nwụrụ n’ ihi anyị , anyị kwesịrị iji ndụ anyị na- eme ihe dị Jizọs mma , kama ịna-eme ihe dị anyị mma .
Ihe kwesịrị ịka anyị mkpa ná ndụ bụ ime ihe Jizọs kụziiri anyị .
Ime ihe Jizọs kụziiri anyị gbasakwara ụdị àgwà anyị na- akpa na ihe niile anyị na- eme ná ndụ .
Gịnị ga- abụ ụgwọ ọrụ anyị ma ọ bụrụ na anyị ekwere na Jizọs ma nwee okwukwe na ya ?
‘ ONYE Ọ BỤLA NKE KWERE NA YA AGAGHỊ ALA N’ IYI , KAMA Ọ GA- ENWE NDỤ EBIGHỊ EBI ’
kwukwara ihe Chineke ga- emere ndị na- erubere ya isi ma nwee okwukwe n’ àjà ahụ Jizọs chụrụ .
Ihe Chineke buuru ha n’ obi bụ ka ha ‘ ghara ịla n’ iyi , kama ka ha nwee ndụ ebighị ebi . ’
E nwere ụzọ ebe abụọ ndị na- erubere Chineke isi ga- anọ nweta ndụ ebighị ebi .
E nwere ndị Jizọs kwere nkwa na ha ga- enweta ndụ ebighị ebi n’ eluigwe .
Ọ gwara ndị na- eso ụzọ ya na ya na- aga ịkwadebere ha ebe ha na ya ga- anọ chịa ụwa .
(
Jọn 14 : 2 , 3 ;
Ndị Filipaị 3 : 20 , 21
) Ndị a ga- akpọlite n’ ọnwụ ka ha dịrị ndụ n’ eluigwe “ ga- abụ ndị nchụàjà nke Chineke na nke Kraịst , ha ga- esokwa ya chịa dị ka ndị eze ruo otu puku afọ . ”
—
Mkpughe 20 : 6
Ọ bụ naanị mmadụ ole na ole n’ ime ndị na- eso ụzọ Kraịst ga- eso ya achị .
Jizọs kwuru gbasara ha , sị : “ Unu atụla egwu ,
ìgwè atụrụ nta ,
n’ ihi na ọ dị Nna unu mma inye unu alaeze . ”
(
Luk 12 : 32
) “ Ìgwè atụrụ nta ” ahụ hà ga- adị ole ?
Mkpughe 14 : 1 ,
sịrị : “ M wee hụ , ma , lee !
Nwa Atụrụ ahụ [ ya bụ , Jizọs Kraịst ] ka o guzo n’ Ugwu Zayọn [ nke dị n’ eluigwe ] , ya na otu narị puku na puku iri anọ na puku anọ , bụ́ ndị e dere aha ya na aha Nna ya n’ egedege ihu ha .
.
.
.
E si n’ etiti ụmụ mmadụ zụta ha dị ka mkpụrụ mbụ a zụtaara Chineke na Nwa Atụrụ ahụ . ”
Otu narị puku na puku iri anọ na puku anọ bụ “ ìgwè atụrụ nta ” n’ eziokwu ma e were ha tụnyere ọtụtụ ijeri mmadụ ndị dịrịla ndụ n’ ụwa .
Ebe ọ bụ na e kwuru na ha ga- abụ ndị eze , olee ndị ha ga- achị ?
Jizọs kwukwara na e nwere ndị ọzọ Alaeze ahụ nke ga- esi n’ eluigwe na- achị ga- abara uru .
Na
Jọn 10 : 16
, Jizọs kwuru , sị : “ Enwekwara m atụrụ ọzọ , ndị na- anọghị n’ ogige atụrụ a ; m ga- akpọtakwa ha , ha ga- ege ntị n’ olu m , ha ga- aghọ otu ìgwè atụrụ , nweekwa otu onye ọzụzụ atụrụ . ”
Ndị so n’ atụrụ ọzọ a nwere olileanya ịdị ndụ n’ ụwa ruo mgbe ebighị ebi otú Chineke chọburu ka Adam na Iv dịrị ndụ n’ ụwa ruo mgbe ebighị ebi .
Oleekwanụ otú anyị si mara na ọ bụ n’ ụwa ka ha ga- ebi ruo mgbe ebighị ebi ?
Ọtụtụ ebe na Baịbụl kwuru otú ụwa ga- adị mgbe ọ ga- aghọ paradaịs .
Ọ bụrụ na ị chọrọ
ịhụ ebe ndị ahụ , gụọ
Abụ Ọma 37 : 9-11 ;
46 : 8 , 9 ;
72 : 7 , 8 ,
16 ;
Aịzaya 35 : 5 , 6 ;
65 : 21-23 ;
Matiu 5 : 5 ;
Jọn 5 : 28 , 29 ;
.
Ebe ndị ahụ kwuru na oge na- abịa mgbe agha , ụkọ nri , ọrịa na ọnwụ ga- abụ ihe mgbe ochie .
Ha kwukwara na oge na- abịa mgbe ndị ezi omume ga- arụ ụlọ nke ha , kọọ ubi ha ma zụọ ụmụ ha n’ ebe obi ga- eru ha niile ala .
*
Ọ̀ bụ na ị gaghị achọ ka ihe ọma ndị a ruo gị aka ?
Obi kwesịrị isi anyị ike na nkwa ndị a Chineke kwere ga- emezu n’ oge na- adịghị anya .
IHE CHINEKE MEERE ANYỊ ENWEGHỊ ATỤ
Ọ bụrụ na i chebara ihe Chineke meerela gị na ndị ọzọ echiche , ị ga- achọpụta na ha dị ọtụtụ .
O nyere anyị ndụ na ọgụgụ isi na ihe ndị ọzọ na- enyere anyị aka ná ndụ .
O mekwara ka ahụ́ na- agbasitụ anyị ike .
Nke ka nke bụ na ọnwụ Ọkpara ya , bụ́ Jizọs , nwụrụ n’ ihi anyị ga- eme ka ọtụtụ ihe ọma ndị ọzọ ruo anyị aka .
Ọ bụ ya bụ ihe anyị mụtara na
N’ eziokwu , ụdị obi ụtọ anyị ga- enwe mgbe Chineke ga- eme ka ụmụ mmadụ bido ịdị ndụ ebighị ebi n’ ụwa enweghị atụ .
Udo ga- adị ebe niile , ebe niile ga- amakwa mma , o nwekwaghị onye ga- arịa ọrịa .
N’ oge ahụ , agha , ụkọ nri , na ọnwụ agakwaghị adị .
Ọ bụ gị ga- ekpebi ma ihe ọma ndị a hà ga- eru gị aka ka ọ̀ bụ na ha agaghị eru gị aka .
Ajụjụ i kwesịziri ịjụ onwe gị bụ : Gịnị ka m na- emere Chineke ?
Ihe Ị Na- ekwesịghị Ikwe Ka Ọ Kwaa Gị
N’ abalị bọtara ụbọchị Jizọs nwụrụ , ọ gwara ndị na- eso ụzọ ya ka ha na- echeta àjà ọ ga- eji ndụ ya chụọ .
O ji achịcha na- ekoghị eko na mmanya na- acha ọbara ọbara mee ihe a na- akpọ Nri Anyasị Ikpeazụ ma ọ bụ Nri Anyasị nke Onyenwe Anyị .
Ọ gwakwara ndị na- eso ụzọ ya , sị : “ Na- emenụ nke a ka unu wee na- echeta m . ”
—
N’ afọ ọ bụla , Ndịàmà Jehova na- ezukọ n’ ebe dị iche iche n’ ụwa iji cheta ọnwụ Jizọs .
N’ afọ 2014 , a ga- echeta ọnwụ Jizọs n’ abalị iri na anọ nke ọnwa Eprel , mgbe anyanwụ dachara .
Anyị ji ohere a na- akpọ gị òkù ka ị bịa n’ ebe Ndịàmà Jehova ga- ezukọ n’ ụbọchị ahụ .
N’ ụbọchị ahụ , a ga- akọwa uru ọnwụ Jizọs baara ụmụ mmadụ .
Ị gaghị akwụ ụgwọ tupu gị abata , o nweghịkwa onye ga- ana gị ego .
Onyeàmà Jehova nke nyere gị magazin a ga- agwa gị ebe dị gị nso a ga- eme ya nakwa oge ọ ga- abụ .
I nwekwara ike ịga na www .
jw .
org / ig ka ị mata ebe ga- adịrị gị nso .
Biko , chọta otu ebe dee ya edee na ị chọrọ iso Ndịàmà Jehova zukọọ n’ ụbọchị ahụ ka ị ghara ichefu ya n’ ihi na anyị achọghị ka ọ kwaa gị .
Ọrịa M Na- arịa Emeghị Ka Ike Gwụ M
Mgbe m dị afọ anọ
Obi na- atọ m ụtọ mgbe ọ bụla m chetara oge m dị obere .
N’ oge ahụ , mụ na papa m na mama m bi n’ obere ụlọ dị n’ otu ime obodo dị na Frans .
Papa m rụụrụ m janglova m na- anya , obi na- atọkwa m ụtọ ịgbagharị n’ ubi dị n’ ebe ahụ anyị bi .
N’ afọ 1966 , Ndịàmà Jehova bịara n’ ụlọ anyị , ha na papa m akpaa ezigbo nkata .
Ọnwa asaa ha kpachara nkata ahụ , papa m kpebiri na ya ga- abụ Onyeàmà Jehova .
N’ oge na- adịghị anya , mama m kpebikwara ịbụ Onyeàmà Jehova .
Ọ bụ n’ ezinụlọ obi ụtọ a ka a zụlitere m .
Papa m na mama m bụ ndị Spen .
Anyị mechakwara laghachi Spen .
Obere oge anyị laghachiri , aka m na ụkwụ m malitere igbusi m mgbu ike .
Anyị gara hụ ndị dọkịta dị iche iche ka a mara ma hà ga- agwọ m .
Mgbe afọ abụọ gafere , anyị hụrụ otu dọkịta a ma ama .
Dọkịta a gwara anyị hoo haa na a gaghịzi agwọtali ọrịa ahụ m na- arịa .
Ozugbo mama m nụrụ ihe o kwuru , o bidoro ibe ákwá .
Ihe m nọ na- anụ n’ oge ahụ bụ okpookpo aha dị iche iche dọkịta ahụ kpọrọ ọrịa ahụ m na- arịa .
N’ agbanyeghị na aghọtachaghị m ihe o kwuru n’ ihi na adị m naanị afọ iri mgbe ahụ , o doro m anya na ọ na- ekwu na ọrịa ahụ bụ ọrịa ọjọọ .
Dọkịta ahụ gwara papa m na mama m na ọ ga- aka mma ka ha kpọga m n’ ebe a na- agwọ ụmụaka ndị rịaterela ọrịa aka .
Mgbe anyị ruru ebe ahụ , ihe m hụrụ kụdara m obi .
Iwu dị ebe ahụ karịrị akarị .
Ndị sista nọ ebe ahụ kpụrụ m isi , yiwekwa m uwe na- amaghị mma .
Anya mmiri juru m anya , mụ ajụwa onwe m ma m̀ ga- anọlikwa ebe a .
JEHOVA NYEERE M AKA
Ndị nọ ebe ahụ a kpọgara m na- ekpe Katọlik .
Ma , ekweghị m eso ha n’ ihi na papa m na mama m kụziiri m na ọ bụ Jehova ka m kwesịrị ife .
O siiri ndị sista ahụ ike ịghọta ihe ndị m kọwaara ha mere na anaghị m eso ha eme ihe ndị ha na- eme .
Arịọrọ m Jehova ka o nyere m aka .
N’ oge na- adịghị anya , ahụ́ dara m jụụ , ya adị m ka Jehova ọ̀ bịakwutere m jide m aka ka ihe ọ bụla ghara ime m .
Ọ bụ naanị n’ ụbọchị Satọdee ka a na- ekwe ka papa m na mama m na- abịa eleta m .
Ha bịawa , ha na- ewetara m akwụkwọ ndị e ji amụ Baịbụl m ga na- agụ ka okwukwe m sie ike .
A naghị ekwe ka ụmụaka ndị nọ ebe ahụ nwee akwụkwọ nke ha .
Ma , ndị sista ahụ kwere ka m dowe akwụkwọ ndị ahụ ,
m na- agụkwa Baịbụl m kwa ụbọchị .
Ana m agwakwa ụmụ agbọghọ ndị ọzọ nọ ebe ahụ na enwere m olileanya ịdị ndụ n’ ụwa ruo mgbe ebighị ebi mgbe ụwa ga- aghọ paradaịs nakwa na o nweghị onye ga- arịa ọrịa n’ oge ahụ .
(
Mkpughe 21 : 3 , 4
) N’ agbanyeghị na e nwere mgbe obi na- ajọ m njọ , owu ana-amakwa m , obi dị m ụtọ na okwukwe m nwere na Jehova sikwuru ike .
Mgbe ọnwa isii gachara , ndị dọkịta nọ n’ ebe ahụ hapụrụ m ka m laa .
N’ agbanyeghị na agbakebeghị m , obi dị m ụtọ na alọtala m n’ ụlọ anyị .
Ụkwụ na aka ahụ na- egbu m mgbu bịara kakwuo njọ .
Mgbe m na- etopụta agbọghọ , ọrịa ahụ ekweghị m ṅụrụ mmiri tọgbọ iko .
Ma , ekpebiri m na aga m eji ndụ m jeere Nna m nke eluigwe ozi otú ike kwere m .
E mere m baptizim n’ oge m dị afọ iri na anọ .
Ma , e nwere oge ọ na- adị m ka Chineke ọ̀ gbakụtara m azụ .
M na- agwa ya n’ ekpere , sị : ‘ Gịnị mere i ji kwe ka m na- ata ahụhụ niile a ?
Biko , gwọọ m .
Ọ̀ bụ na ị naghị ahụ ahụhụ m na- ata ? ’
Ihe adịrịghị m mfe n’ oge m na- eto eto .
Ọ bịara doo m anya na agaghị m agbake n’ ọrịa ahụ .
Amalitere m iji onwe m atụnyere ndị enyi m ahụ́ gbasiri ike , ya emee ka m chewe na o nweghị uru m bara .
M malitekwara ịnọrọ onwe m .
N’ agbanyeghị nsogbu niile a , papa m na mama m na ndị enyi m nyeere m aka .
E nwere otu enyi m nwaanyị aha ya bụ Alicia .
Mgbe ọ bụla m chetara ya , obi na- atọ m ezigbo ụtọ .
O ji afọ iri abụọ tọọ m .
O nyeere m aka ka m wepụtụ obi m n’ ọrịa ahụ m na- arịa ma kpawa ndị ọzọ nso .
IHE NDỊ M MERE KA NDỤ TỌWA M ỤTỌ
Mgbe m dị afọ iri na asatọ , ọrịa ahụ nyesiri m nsogbu ike nke na mgbe ọ bụla m gara ọmụmụ ihe lọta , ahụ́ na- agwụ m .
Ma , ana m eji ohere ọ bụla dapụtaara m amụ Baịbụl nke ọma .
Akwụkwọ Job na akwụkwọ Abụ Ọma mere ka m ghọta na ọ bụghị oge niile ka Jehova na- eme ka ihe ọjọọ ghara ime anyị .
Kama , ọ na- enyere anyị aka ka anyị die nsogbu ọ bụla bịaara anyị .
Arịrịọ m na- arịọ Jehova mgbe niile mere ka m nwee “ ike karịrị ike nkịtị ” na “ udo nke Chineke nke karịrị echiche niile . ”
—
2 Ndị Kọrịnt 4 : 7 ;
Ndị Filipaị 4 : 6 , 7
Mgbe m dị afọ iri abụọ na abụọ , amalitere m ịnọ n’ oche ndị ngwọrọ .
Ịnọ n’ oche ahụ adịghị m mma n’ ihi na echere m na ọ ga- eme ka ndị mmadụ chee na abụ m akpa ọrịa .
Ma , oche ahụ mechaziri baara m uru n’ ihi na o mere ka m nwee ike ịna-eme ihe ụfọdụ m na- anabughị eme .
Enyi m nwaanyị aha ya bụ Isabel gwara m ka m gbalịa soro ya kwusaa ozi ọma ruo awa iri isii n’ otu ọnwa .
Mgbe ọ gwara m ihe a , echere m na ọ gaghị ekwe omume .
Ma , arịọrọ m Jehova ka o nyere m aka .
Ndị enyi m na ndị ezinụlọ m nyekwaara m aka ka m nwee ike ime ya .
Mgbe m na- ama ihe na- emenụ , ọnwa ahụ agwụla , ụjọ ahụ na- atụ m na ihere ahụ na- eme m kwụsịkwara .
Ozi ọma ahụ m kwusara tọrọ m ezigbo ụtọ .
N’ ihi ya , n’ afọ 1996 , ekpebiri m ikwusa ozi ọma oge niile .
Ihe ọ pụtara bụ na m ga na- ezi ozi ọma awa iri itoolu kwa ọnwa .
Obi dị m ụtọ na ekpebiri m ime otú ahụ .
O meela ka m bịaruo Chineke nso , meekwa ka ahụ́ na- agbasitụ m ike .
Ikwusa ozi ọma emeela ka m na- akọrọ ọtụtụ ndị ihe m kweere , meekwa ka m nyere ụfọdụ ndị aka ka ha na Chineke dịrị ná mma .
JEHOVA AHAPỤBEGHỊ M
N’ afọ 2001 , ụkwụ m abụọ gbajiri n’ oge m nwere ihe mberede okporo ụzọ .
Ka m dina n’ ụlọ ọgwụ , ahụ́ niile ana-afụ m ezigbo ụfụ , ekpere m ekpere n’ obi m , sị : “ Jehova , biko , ahapụla m . ”
Otu nwaanyị nọ n’ akụkụ m jụrụ m , sị , “ Ị̀ bụ Onyeàmà Jehova ? ”
Ebe ọ bụ na ike ikwu okwu adịghị m , ekwere m n’ isi .
Nwaanyị ahụ kwuziri , sị : “ Ama m unu nke ọma .
Ana m agụkarị magazin unu . ”
Ihe ahụ o kwuru kasiri m obi .
Obi tọrọ m ụtọ na m ziri mmadụ ozi ọma n’ agbanyeghị na ahụ́ gwụrụ m agwụ .
Mgbe ahụ́ dịtụwara m mma , amalitere m izi ndị ọzọ nọ n’ ụlọ ọgwụ ahụ ozi ọma n’ agbanyeghị na m ka bu bandeeji n’ ụkwụ .
Kwa ụbọchị , mama m na- akwara m n’ oche ndị ngwọrọ m aga eleta ndị ọzọ ahụ́ na- adịghị ka anyị mara otú ha mere .
Anyị kelechaa ha , anyị na- enye ha akwụkwọ ndị e ji amụ Baịbụl ha ga- agụ .
Ike na- agwụ m ma anyị gagharịchaa , ma Jehova na- enye m ume .
Mụ na papa m na mama m n’ afọ 2003
Kemgbe afọ ole na ole gara aga , ahụ́ na- egbu m mgbu karịa otú ọ na- egbubu m .
Ọnwụ papa m kpakwara
m aka ọjọọ .
Ma , ana m agbalị ka m na- enwe obi ụtọ .
Ihe na- enyere m aka bụ na m na- akpa ndị enyi m na ndị ikwu m nso .
Mgbe ọ bụla mụ na ha nọ , m na- echefu nsogbu m .
Ma , ọ bụrụ na o nweghị onye mụ na ya nọ , ihe m na- eme bụ ịgụ akwụkwọ ma ọ bụ ịmụ Baịbụl ma ọ bụkwanụ mụ ejiri fon na- ezi ndị mmadụ ozi ọma .
Ihe m na- echetakarị bụ otú ihe ga- adị ma ụwa ghọọ paradaịs otú Chineke kwere ná nkwa
Ana m agbalịkwa ka ụmụ obere ihe ndị mmadụ na- ejighị akpọrọ ihe na- eme m obi ụtọ .
Dị ka ihe atụ , ọ bụrụ na ikuku ekusa m n’ ihu ma ọ bụ mụ anụ ísì okooko osisi , obi na- atọ m ụtọ , mụ ekelee Chineke .
Achọpụtakwara m na ime ihe ga- atọ ndị ọzọ ọchị na- enyere m aka .
E nwere ihe mere otu ụbọchị mgbe enyi m kwa m n’ oche ndị ngwọrọ na- aga ozi ọma .
Ka anyị na- aga , ọ hapụrụ m ka o dee ihe n’ akwụkwọ .
Tupu anyị amata ihe na- emenụ , oche m ahụ eburula m gaa kụọ n’ ụgbọala a dọwara otu ebe .
Ihe ahụ merenụ juru anyị anya .
Ma , mgbe anyị chọpụtara na o nweghị oké ihe mebirinụ , anyị dapụrụ n’ ọchị .
E nwere ọtụtụ ihe m na- enweghị ike ime ugbu a , anaghịkwa m echegbu onwe m maka ha n’ ihi na ha so n’ ihe ndị m ga- eme n’ ọdịnihu .
Ihe m na- echetakarị bụ otú ihe ga- adị ma ụwa ghọọ paradaịs otú Chineke kwere ná nkwa .
(
2 Pita 3 : 13
) Ihe na- agbata m n’ obi bụ otú m ga- adị mgbe ahụ́ ga- agbasi m ike , mụ ejiri ụkwụ m abụọ na- awụgharị ma na- enwe obi ụtọ .
Anaghị m eji ihe Eze Devid kwuru egwuri egwu .
Ọ sịrị : “ Nwee olileanya n’ ebe Jehova nọ ; nwee obi ike , ka obi siekwa gị ike . ”
(
Abụ Ọma 27 : 14
) N’ agbanyeghị na ahụ́ m akala njọ ugbu a , Jehova ka na- enye m ike .
Ọ na- eme ka ike ghara ịgwụ m .
Chineke Ọ̀ Chọrọ Ka Ndị Si n’ Okpukpe Dị Iche Iche Na- efekọ Ya Ọnụ ?
NDỊ chọrọ ka ndị si n’ okpukpe dị iche iche na- efekọ ofufe ọnụ ekwetaghị na okpukpe na- ekewa ndị mmadụ .
Otu onye n’ ime ha bụ Eboo Patel .
Nwoke a hiwere òtù maka ụmụ okoro na ụmụ agbọghọ si n’ okpukpe dị iche iche .
O kwuru , sị : ‘ E nweghị okpukpe na- anaghị achọ ka ndị mmadụ na- anabata ibe ha nke ọma ma na- emetere ibe ha ebere .
E nweghịkwa okpukpe na- achọghị ka ụwa dị mma obibi . ’
E nweela mgbe ndị Buda , ndị Katọlik , ndị Protestant , ndị Hindu , ndị Alakụba na ndị si n’ ọtụtụ okpukpe ndị ọzọ jikọtara aka gbalịa ka ndị mmadụ kwụsị ịda ogbenye nakwa ka ndị mmadụ na- enweta ihe ruuru ha .
Ha gbakwara mbọ ka a kwụsị ili bọmbụ n’ ala nakwa ka ndị mmadụ mata ihe ndị nwere ike ime ka ụwa ghara ịdị mma obibi .
Ndị si n’ okpukpe dị iche iche ezukọtala ugboro ugboro kparịta otú ha ga- esi na- emekọ ihe ọnụ ma na- agba ibe ha ume .
Ọ na- abụ ha zukọta , ha emee ememme , mụọ kandụl , kụọ egwú , kpekọọ ekpere ma mee ihe ndị ọzọ .
Ọ bụrụ na ndị si n’ okpukpe dị iche iche ana-efekọ ofufe ọnụ , ọ̀ ga- eme ka ha na ibe ha dịrị n’ otu ?
Chineke ọ̀ chọrọ isi otú a mee ka ụwa ka mma ?
ÀNYỊ KWESỊRỊ ỊHAPỤ IKWUTE OKWU CHINEKE KA ANYỊ NA NDỊ OKPUKPE ỌZỌ DỊRỊ N’ OTU ?
E nwere ọtụtụ òtù e hiwere maka na a chọrọ ka okpukpe dị iche iche na- emekọ ihe ọnụ .
A sịrị na nke kacha n’ ime ha nwere ndị òtù ná mba iri asaa na isii .
Ndị nọkwa n’ òtù a si n’ ihe karịrị narị okpukpe abụọ .
Ndị hiwere ya kwuru na ihe mere ha ji hiwe ya bụ ‘ ka ndị si n’ okpukpe ma ọ bụ chọọchị dị iche iche na- emekọ ihe ọnụ . ’
Ma , ikwu ya ekwu abụghị ebe okwu biri .
Dị ka ihe atụ , ndị isi òtù ahụ kwuru na ha sara anya ná mmiri n’ oge ha na- ede iwu na- achị òtù ha ka ihe ha ga- ede ghara ịkpasu ndị òtù ha iwe .
Gịnị mere ha ji dee ya otú ahụ ?
Otu n’ ime ihe ndị kpatara ya bụ na ọ bụghị ha niile kwetara ka e kwute okwu Chineke n’ akwụkwọ iwu ha .
Ihe ha meziri bụ na o nweghị otu ebe ha kwuru gbasara Chineke n’ akwụkwọ ahụ .
À ga- asị na ha nwere okwukwe ebe ọ bụ na ha ekwuteghị gbasara Chineke ?
Oleekwanụ otú ha si dị iche n’ òtù ndị ọzọ na- enweghị ihe gbasara ha na okpukpe , dị ka òtù na- agbatara ndị mmadụ ọsọ enyemaka ?
Ndị hiwere òtù a kwudịrị na ihe mere ha ji hiwe ya abụghị maka ikpere Chineke , kama ọ bụ ka ha mee ka ndị si n’ okpukpe dị iche iche dịrị n’ otu .
Ọ̀ BỤ NAANỊ IMERE NDỊ ỌZỌ IHE ỌMA KA E JI AMA NDỊ NA- EFE CHINEKE ?
Otu nwoke a ma ama aha ya bụ Dalai Lama so ná ndị chọrọ ka ndị si n’ okpukpe dị iche iche na- efekọ ofufe ọnụ .
O kwuru , sị : “ Okpukpe niile na- akụziri ndị mmadụ ka ha hụ ibe ha n’ anya , ka ha na- emere
ibe ha ebere ma na- agbaghara ibe ha .
Ihe dịzi mkpa bụ ka anyị na- eme ha eme . ”
O doro anya na ndị mmadụ ịhụ ibe ha n’ anya na imere ibe ha ebere na ịgbaghara ibe ha bara ezigbo uru .
Jizọs kwuru , sị : “ Ihe niile unu chọrọ ka ndị mmadụ na- emere unu , unu onwe unu aghaghị imere ha otú ahụ . ”
(
Matiu 7 : 12
) Ma , ọ̀ bụ naanị imere ndị mmadụ ihe ọma ka e ji amata ndị na- ekpe ezigbo okpukpe ?
O nwere ihe Pọl onyeozi kwuru gbasara ọtụtụ ndị sịrị na ha na- efe Chineke n’ oge ọ nọ ndụ .
Ọ sịrị : “ Ana m agbara ha akaebe na ha na- anụ ọkụ n’ obi n’ ijere Chineke ozi ; ma ọ bụghị dị ka ezi ihe ọmụma si dị . ”
Gịnị bụ nsogbu ha ?
Pọl kwuru na ‘ ha amaghị ezi omume Chineke ’ nakwa na ha “ na- achọ ime ka ezi omume nke ha guzosie ike . ”
(
Ndị Rom 10 : 2 , 3
) Okwukwe ha na mbọ niile ha gbara bụ n’ efu n’ ihi na ha amaghị ihe Chineke chọrọ ka ha mee .
—
Matiu 7 : 21-23
BAỊBỤL Ò KWURU KA OKPUKPE DỊ ICHE ICHE NA- EFEKỌ CHINEKE ỌNỤ ?
Jizọs kwuru , sị : “ Obi ụtọ na- adịrị ndị na- eme udo . ”
(
Matiu 5 : 9
) Jizọs mere ihe ọ kụziiri ndị mmadụ .
Otú o si mee ya bụ na o nweghị mgbe ọ kwadoro ka ndị mmadụ na- eme ihe ike , ọ kụzikwaara ndị na- ekpe okpukpe dị iche iche ihe ga- eme ka ha na ndị ọzọ dịrị n’ udo .
(
Matiu 26 : 52
) Ndị mere ihe Jizọs kụziri malitere ịhụ ibe ha n’ anya ma dịrị n’ otu .
(
Ndị Kọlọsi 3 : 14
) Ma , ihe mere Jizọs ji kụziere ndị mmadụ ihe ọ̀ bụ naanị ka o mee ka ndị si n’ okpukpe dị iche iche dịrị ná mma ?
Ò so ndị okpukpe ọzọ kpee okpukpe ha ?
Ndị Farisii na ndị Sadusii achọghị iji anya ahụ Jizọs .
Ha gbakwara mbọ ka ha gbuo ya .
Ma , gịnị ka Jizọs mere ?
Ọ gwara ndị na- eso ụzọ ya , sị : “ Hapụnụ ha .
Ha bụ ndị ndú kpuru ìsì . ”
(
Matiu 15 : 14
) Jizọs agakwurughị ndị Farisii na ndị Sadusii ka ha na ya fekọọ Chineke .
E mechara nwee ọgbakọ Ndị Kraịst n’ obodo Kọrịnt .
N’ oge ahụ , okpukpe ndị mmadụ na- ekpe n’ obodo Kọrịnt karịrị akarị .
Gịnị ka Ndị Kraịst bi na Kọrịnt kwesịrị ime n’ ụdị ebe ahụ ha bi ?
Pọl onyeozi degaara ha akwụkwọ ozi ma gwa ha , sị : “ Unu na ndị na- ekweghị ekwe ekekọtala onwe unu . ”
Gịnị mere na ha na ha ekwesịghị ikekọta onwe ha ?
Pọl jụrụ Ndị Kraịst ahụ , sị : ‘ Olee nkwekọ dị n’ etiti Kraịst na Bilial ?
Ma ọ bụ , olee òkè onye kwere ekwe na onye na- ekweghị ekwe nwere ? ’
Ọ gwaziri ha , sị : “ Ya mere , sinụ n’ etiti ha pụọ , kewapụnụ onwe unu . ”
—
2 Ndị Kọrịnt 6 : 14 , 15 ,
17
O doro anya na Chineke achọghị ka ndị si n’ okpukpe dị iche iche bịakọta ọnụ na- efe ya .
Ma , ajụjụ i nwere ike ịjụ bụ , ‘ Gịnị ga- eme ka ndị mmadụ dịrị n’ otu ? ’
OTÚ NDỊ MMADỤ NA IBE HA GA- ESI ADỊ N’ OTU
Taa , e nwere ụlọ ọrụ ndị nwere ọtụtụ ndị ọrụ .
Ụlọ ọrụ ndị ahụ na- arụpụta ihe ndị ha chọrọ ịrụ maka na ndị ọrụ ha kwekọrịtara otú ha ga- esi na- arụ ha .
Ma , ndị ahụ chọrọ ka ndị si n’ okpukpe dị iche iche na- efekọ ofufe ọnụ emeghị ka ụlọ ọrụ ndị ahụ .
Ọ bụ eziokwu na ha na- ekwu na ọ dị mma ka ndị si n’ okpukpe dị iche iche na- akwanyere ibe ha ùgwù ma na- emekọ ihe ọnụ , ma ihe ndị ha kweere abụghị otu .
Ọ bụ ya mere na àgwà ndị ahụ na- efekọ ofufe ọnụ na- akpa na ihe ndị ha na- akụzi ji dịrị iche n’ ibe ha , ọ bụkwa ya mere na ha adịghị n’ otu .
Ma , Baịbụl kwuru ihe Chineke chọrọ ka ndị na- efe ya na- eme .
Ime ihe Baịbụl kwuru ga- abara anyị uru .
Ndị na- eme ihe Baịbụl kwuru anaghị akpọ ndị agbụrụ ọzọ na ndị okpukpe ọzọ asị , ha amụtala otú ha na ibe ha ga- esi na- emekọ ihe ọnụ ma dịrị n’ otu .
Chineke buru amụma n’ oge ochie na ihe a ga- eme .
Ọ sịrị : “ M ga- agbanwe asụsụ nke ndị dị iche iche ka ọ bụrụ asụsụ dị ọcha , ka ha niile wee na- akpọku aha Jehova , ka ha wee jiri otu obi na- efe ya ofufe . ”
Ihe asụsụ ahụ dị ọcha pụtara bụ otú Chineke chọrọ ka ụmụ mmadụ si na- efe ya .
Ife Chineke otú ahụ na- eme ka ndị mmadụ dịrị n’ otu .
—
Zefanaya 3 : 9 ;
Aịzaya 2 : 2-4
Ndịàmà Jehova ji obi ụtọ na- akpọ gị ka ị bịa n’ ebe ha na- anọ amụ ihe ka i jiri anya gị hụ otú ha na ibe ha si dịrị n’ otu .
—
Abụ Ọma 133 : 1
Otú Okwu Chineke Si Ruo Ndị Mmadụ Aka na Spen n’ Oge Ochie
PỌL onyeozi kwuru ihe a n’ akwụkwọ ozi o degaara Ndị Kraịst ibe ya bi na Rom n’ ihe dị ka afọ 56 .
Baịbụl agwaghị anyị ma Pọl ò mechara gaa Spen .
Ma ọ̀ gara ma ọ bụ na ọ gaghị , mbọ ya na Ndị Kraịst ndị ọzọ gbara mere ka Okwu Chineke , bụ́ Baịbụl , ruo Spen n’ ihe dị ka otu puku afọ na narị afọ itoolu gara aga .
Mgbe obere oge gafere , e bidoro nwewe Ndị Kraịst n’ ebe dị iche iche na Spen .
N’ oge ahụ , ọ bụ ndị Rom na- achị Spen .
Asụsụ ọtụtụ ndị na- asụ n’ ebe niile ndị Rom na- achị bụ Latịn .
Ọ bụ ya mere o ji dị mkpa ka a sụgharịa Baịbụl n’ asụsụ Latịn .
A SỤGHARỊRỊ BAỊBỤL N’ ASỤSỤ LATỊN
Ndị mbụ ghọrọ Ndị Kraịst na Spen sụgharịrị Baịbụl dị iche iche n’ asụsụ Latịn .
Aha a kpọrọ Baịbụl ndị ahụ ha sụgharịrị bụ Vetus Latina Hispana .
Baịbụl ndị ahụ ruru ebe niile na Spen ma nọọ ọtụtụ afọ tupu otu nwoke aha ya bụ Jerom asụgharịchaa Baịbụl nke ya n’ asụsụ Latịn n’ afọ 405 .
Aha Baịbụl ahụ Jerom sụgharịrị bụ
Vulgate .
Jerom sụgharịchara Baịbụl ya ahụ na Betlehem .
Baịbụl ahụ rutekwara Spen ngwa ngwa .
Mgbe otu nwoke aha ya bụ Lusiniọs nụrụ na Jerom na- asụgharị Baịbụl n’ asụsụ Latịn , ọ chọrọ inweta Baịbụl ahụ ngwa ngwa n’ ihi na ịgụ Baịbụl na- atọ ya ụtọ , o nwekwara ego .
Lusiniọs zipụrụ ndị odeakwụkwọ dị mmadụ isii ka ha gaa Betlehem depụta Baịbụl ahụ Jerom sụgharịrị ma wetara ya otu na Spen .
Mgbe ọtụtụ afọ na- agafela , ndị mmadụ hapụziri ịgụ Baịbụl ndị ahụ a kpọrọ Vetus Latina Hispana gụwazie nke ahụ Jerom sụgharịrị .
Baịbụl niile ahụ a sụgharịrị n’ asụsụ Latịn mere ka ndị Spen nwee ike ịgụ Baịbụl ma ghọta ihe ọ na- ekwu .
Ma mgbe ndị Rom kwụsịrị ịchị Spen , a malitere ịsụ asụsụ ndị ọzọ na Spen .
BAỊBỤL NDỊ E DERE NA SLEETI
N’ ihe dị ka otu puku afọ na narị afọ isii gara aga , ndị Visigọt na ndị ha na ha so lụsoro ndị Spen agha ma merie ha .
Ha webatara asụsụ ọhụrụ a na- akpọ Gọtik ná mba Spen .
Ndị ahụ meriri Spen sị na ha bụ Ndị Kraịst .
Ma , ihe ha na- eso bụ nkụzi Arayọs .
Arayọs kụziiri ndị mmadụ na nkụzi Atọ n’ Ime Otu abụghị eziokwu .
Ha jikwa Baịbụl ha e dere n’ asụsụ Gọtik bịa Spen .
Onye sụgharịrị Baịbụl ahụ bụ Ọlfilas .
A gụrụ Baịbụl a na Spen ruo n’ ihe dị ka otu puku afọ na narị afọ anọ gara aga bụ́ mgbe eze ndị Visigọt aha ya bụ Rekared ghọrọ onye Katọlik ma kwuo na ọ chọkwaghị ka onye ọ bụla soro nkụzi Arayọs .
O kpokọtara akwụkwọ niile Arayọs dere nakwa Baịbụl ahụ Ọlfilas sụgharịrị ma gbaa ha niile ọkụ .
Ọ bụ ya mere na e nwekwaghị akwụkwọ e dere n’ asụsụ Gọtik dị na Spen .
Sleeti e dere ihe si na Baịbụl na ya .
Asụsụ e dere na ya bụ asụsụ si na Latịn .
E dere ihe a kemgbe ihe dị ka otu puku afọ na narị afọ ise gara aga
N’ agbanyeghị nke ahụ , Okwu Chineke nọ na- eru ebe dị iche iche na Spen n’ oge ahụ .
E wezụga asụsụ Gọtik , e nwere asụsụ ọzọ a na- asụ ebe niile na Spen n’ oge ahụ .
Asụsụ ahụ si n’ asụsụ Latịn .
Ọ bụkwa na ya ka e si nweta asụsụ ndị ọzọ a sụrụ na Spen .
Aha a na- akpọ ihe kacha ochie e dere n’ asụsụ a bụ sleeti ndị Visigọt .
Ihe mere e ji kpọọ ya sleeti ndị Visigọt bụ na ọ bụ na sleeti ka e dere ihe ndị ahụ .
Ọ bụ n’ ihe dị ka otu puku afọ na narị afọ ise gara aga ka e dere ihe ndị ahụ na sleeti , deekwa ụfọdụ n’ ime ha n’ ihe dị ka otu
puku afọ na narị afọ anọ gara aga .
Ụfọdụ n’ ime ihe ndị ahụ e dere si n’ akwụkwọ Abụ Ọma nakwa n’ akwụkwọ Matiu .
E dechara ihe niile dị
n’ Abụ Ọma nke 16
n’ otu n’ ime sleeti ndị ahụ .
Amaokwu Baịbụl ndị ahụ e dere na sleeti gosiri na ndị ọ na- enweghị ka ọ hà ha gụrụ Okwu Chineke n’ oge ahụ ma jiri aka ha depụta ha edepụta .
O nwere ike ịbụ na ndị nkụzi dere amaokwu ndị ahụ ka ụmụ akwụkwọ jiri ya mụta otú e si agụ ihe na otú e si ede ihe .
Inweta sleeti e ji ede ihe adịghị oké ọnụ ka inweta akpụkpọ anụ ndị mọnk ji dee Baịbụl ha e sere ihe na ha .
Ihe e sere na Baịbụl ahụ e dewere n’ obodo Leyọn .
Ọ bụ eziokwu na a chọrọ Baịbụl ahụ ezigbo mma , o nyecharaghị ndị mmadụ aka ịmụta ihe dị n’ Okwu Chineke
Otu Baịbụl dị oké ọnụ nke e sere ihe na ya dị na chọọchị a kpọrọ chọọchị San Isidoro , nke dị n’ obodo Leyọn , na Spen .
E dere Baịbụl a n’ afọ 960 .
O nwere otu puku peeji na iri abụọ na asatọ .
O bukwara ezigbo ibu ma dị arọ .
Baịbụl ọzọ dị ka ya dị ugbu a n’ ọ́ bá akwụkwọ dị na Vatikan .
E dere Baịbụl a n’ ihe dị ka afọ 1020 .
Aha a kpọrọ ya bụ Baịbụl Ripọl .
O so na Baịbụl a kacha chọọ mma n’ oge ahụ .
Iji mee ka Baịbụl ahụ maa mma otú ahụ , o nwere ike iwe otu onye mọnk otu ụbọchị ịchọ otu mkpụrụ akwụkwọ mma ma ọ bụ ya ewee ya otu izu ide aha Baịbụl ahụ .
Ọ bụ eziokwu na Baịbụl ndị ahụ mara mma , ma o nyecharaghị ndị mmadụ aka ịmụta ihe dị n’ Okwu Chineke .
BAỊBỤL E DERE N’ ASỤSỤ ARABIK
N’ ihe dị ka otu puku afọ na narị afọ atọ gara aga , a malitere ịsụ asụsụ Arabik na Spen .
Ihe mere e ji malite ịsụ ya bụ na ndị Alakụba lụsoro ndị Spen agha ma merie ha .
N’ ebe niile ndị Alakụba chịrị , asụsụ Arabik ghọziri asụsụ ndị mmadụ na- asụ karịa Latịn .
O meziri ka ndị mmadụ chọwazie ịgụ Baịbụl n’ asụsụ Arabik .
Malite n’ ihe dị ka otu puku afọ na narị afọ isii gara aga ruo n’ ihe dị ka otu puku afọ na narị afọ atọ gara aga , Baịbụl ndị a sụgharịrị n’ asụsụ Latịn nakwa n’ asụsụ Arabik nyeere ndị Spen aka ịgụ Okwu Chineke
O doro anya na Baịbụl ndị a sụgharịrị n’ asụsụ Arabik , karịchaa akwụkwọ Matiu , Mak , Luk , na Jọn , ruru ọtụtụ ebe na Spen n’ oge ochie .
O nwere ike ịbụ otu nwoke aha ya bụ Jọn , onye bụ́ bishọp chọọchị dị na Sevil , sụgharịrị Baịbụl dum n’ asụsụ Arabik n’ ihe dị ka otu puku afọ na narị afọ atọ gara aga .
Ma , ọ dị mwute na ọtụtụ Baịbụl ndị a sụgharịrị n’ asụsụ Arabik adịghịzi .
Akwụkwọ Matiu , Mak , Luk , na Jọn a sụgharịrị n’ asụsụ Arabik n’ ihe dị ka otu puku afọ na iri afọ ise gara aga dị n’ otu nnukwu chọọchị dị na Leyọn , na Spen .
Akwụkwọ Matiu , Mak , Luk , na Jọn a sụgharịrị n’ asụsụ Arabik n’ ihe dị ka otu puku afọ na otu narị afọ gara aga
BAỊBỤL NDỊ A SỤGHARỊRỊ N’ ASỤSỤ SPANISH
Ka oge na- aga , a malitere ịsụ asụsụ Kastilian ma ọ bụ Spanish na Spen nakwa na Pọchugal .
Asụsụ a mere ka Okwu Chineke ruo ndị mmadụ aka .
Ọ bụ n’ otu akwụkwọ e dere n’ ihe dị ka narị afọ asatọ gara aga ka e bu ụzọ sụgharịa akwụkwọ ụfọdụ dị na Baịbụl n’ asụsụ Spanish .
Akwụkwọ ahụ kọrọ otú otu onye si gaa n’ ala Izrel .
Ihe ụfọdụ e dere n’ akwụkwọ Jenesis ruo Diuterọnọmi nakwa ihe e dere n’ akwụkwọ ndị ọzọ dị n’ Akwụkwọ Nsọ Hibru dị na ya .
E dekwara ihe ndị si n’ akwụkwọ Matiu , Mak , Luk , Jọn na ya nakwa ihe ndị si n’ akwụkwọ ozi ndị Pọl dere .
Eze Alfọnso nke Iri nyere aka ka a sụgharịa Baịbụl n’ asụsụ Spanish
Obi jọrọ ndị isi chọọchị njọ na a sụgharịrị akwụkwọ Baịbụl ndị ahụ n’ asụsụ Spanish .
Mgbe ha zukọrọ na Taragona n’ afọ 1234 , ha nyere iwu ka ndị mmadụ were akwụkwọ ọ bụla nwere amaokwu ma ọ bụ akwụkwọ Baịbụl a sụgharịrị n’ asụsụ Spanish ma ọ bụ n’ asụsụ ọzọ wegara ụkọchukwu ha ka ọ kpọọ ya ọkụ .
Ma , iwu a ha nyere emeghị ka ndị mmadụ kwụsị ịsụgharị Baịbụl .
Otu eze a na- akpọ Eze Alfọnso nke Iri chọrọ ka a sụgharịa Akwụkwọ Nsọ n’ asụsụ Spanish , o nyekwara aka ka a hụ na a sụgharịrị ya .
Eze a dịrị ndụ n’ agbata afọ 1252 na afọ 1284 .
A sịrị na ọ bụ ya chepụtara otú e si ede Spanish .
Ụfọdụ akwụkwọ a sụgharịrị n’ asụsụ Spanish n’ oge ahụ bụ Baịbụl a sụgharịrị tupu a sụgharịa nke a kpọrọ Baịbụl Alfọnso .
Baịbụl Alfọnso bụ akwụkwọ kacha zuo ezuo a sụgharịtụrụla n’ asụsụ Spanish n’ oge ahụ .
Baịbụl dị n’ aka nri bụ nke Alfọnso , nke dị n’ aka ekpe abụrụ nke bu ya ụzọ .
A sụgharịrị ha n’ ihe dị ka narị afọ asatọ gara aga
Baịbụl abụọ ahụ mere ka ọtụtụ ndị mara asụsụ Spanish nke ọma n’ oge ahụ .
Otu ọkachamara aha ya bụ Thomas Montgomery kwuru na onye sụgharịrị Baịbụl ahụ a sụgharịrị tupu a sụgharịa Baịbụl Alfọnso sụgharịtara ya .
Ọ sịrị na “ a sụgharịrị ya otú ga- ekwe ndị mmadụ nghọta , ka ọ dịrị ndị na- amaghị asụsụ Latịn mfe ịgụ ya . ”
Ọ bụ na Baịbụl ahụ Jerom sụgharịrị n’ asụsụ Latịn , nke aha ya bụ
Vulgate ,
ka e si sụgharịa Baịbụl ndị ahụ n’ asụsụ Spanish kama isi n’ Akwụkwọ Nsọ e dere n’ asụsụ Hibru na Grik sụgharịa ha .
N’ ihe dị ka narị afọ asaa gara aga , ndị Juu malitere isi n’ asụsụ Hibru na- asụgharị Akwụkwọ Nsọ Hibru n’ asụsụ Spanish .
N’ oge ahụ , ọ bụ na Spen ka a kacha nwee ndị Juu na Yurop .
Ọ dịkwaara ndị Juu nọ na Spen mfe inweta ezigbo Akwụkwọ Nsọ Hibru ha nwere ike isi na ya sụgharịa Baịbụl n’ asụsụ Spanish .
Otu n’ ime Baịbụl ha si n’ Akwụkwọ Nsọ Hibru sụgharịa n’ asụsụ Spanish bụ Baịbụl a kpọrọ Baịbụl Alba .
A sụgharịchara Baịbụl a n’ ihe dị ka narị afọ isii gara aga .
Ọ bụ nwoke Spen a na- akwanyere ùgwù aha ya bụ Luwis da Guzman gwara onye nkụzi ndị Juu aha ya bụ Mọises Arakel ka ọ sụgharịa Baịbụl ahụ n’ ezigbo asụsụ Spanish .
Luwis da Guzman kwuru ụzọ ihe abụọ mere o ji chọọ ka a sụgharịa Baịbụl ahụ n’ asụsụ Spanish .
Ihe mbụ o kwuru bụ na ‘ asụsụ ndị si na Latịn e ji sụgharịa Baịbụl ndị ahụ n’ oge ahụ adịghị mma . ’
Ihe nke abụọ o kwuru bụ na ‘ ha chọrọ ka e nwee Baịbụl e dere ihe n’ akụkụ peeji ya nke ga na- akọwa amaokwu ndị siri ike nghọta . ’
Ihe a o kwuru gosiri na ndị mmadụ n’ oge ahụ nwere mmasị ịgụ Baịbụl na ịghọta ihe ha na- agụ .
O gosikwara na ndị mmadụ na- agụ Baịbụl n’ asụsụ Spanish n’ ọtụtụ ebe na Spen .
Mbọ ndị nsụgharị na ndị bụ́ aka ochie n’ ide ihe gbara n’ oge ochie mere ka ọ dịtụrụ ndị ma otú e si agụ ihe
na Spen mfe ịgụ Baịbụl n’ asụsụ ha .
Ọ bụ ya mere onye na- akọ akụkọ ihe mere eme aha ya bụ Juan Orts González ji kwuo na “ tupu oge Matịn Luta , ndị Spen ma Baịbụl nke ọma karịa ndị Jamanị ma ọ bụ ndị Ingland . ”
“ Tupu oge Matịn Luta , ndị Spen ma Baịbụl nke ọma karịa ndị Jamanị ma ọ bụ ndị Ingland . ”
— Ọ bụ ọkọ akụkọ ihe mere eme bụ́ Juan Orts González kwuru ihe a
Ma , ọ dị mwute na n’ ihe dị ka narị afọ ise gara aga , ndị isi chọọchị Katọlik tiri iwu na Spen na ha achọkwaghị ka onye ọ bụla sụgharịa Baịbụl n’ asụsụ Spanish ma ọ bụ ka onye ọ bụla nwee Baịbụl a sụgharịrị n’ asụsụ Spanish ma ọ bụ n’ asụsụ ọzọ .
Ọ bụ otú ahụ ka e si machie ndị mmadụ ịgụ Baịbụl n’ asụsụ ha na Spen .
Narị afọ atọ gafere tupu ndị mmadụ amalitekwa ịgụ Baịbụl n’ asụsụ ha .
Ma , tupu a kagbuo iwu ahụ e tiri , e nwere ndị nsụgharị ole na ole katara obi nọrọ ná mba ọzọ sụgharịa Baịbụl n’ asụsụ Spanish ma zoro ezo bubata ha na Spen .
Ihe ndị a mere na Spen n’ oge ochie gosiri na ndị iro Chineke emeela elu mee ala ka ndị mmadụ ghara ịgụ Okwu Chineke .
Ma , ihe niile ha mere enweghị isi n’ ihi na mmadụ agaghị emechili Chineke ọnụ .
—
Abụ Ọma 83 : 1 ;
94 : 20
Mbọ ọtụtụ ndị ọkà mmụta gbara mere ka Baịbụl ruo ndị mmadụ aka na Spen n’ oge ochie .
Ndị nsụgharị e nwere n’ oge a na- emekwa ka ndị ahụ sụgharịrị Baịbụl n’ asụsụ Latịn , Gọtik , Arabik , nakwa n’ asụsụ Spanish n’ oge ochie .
Ọ bụ ya mere ọtụtụ nde mmadụ ndị na- asụ Spanish taa ji agụ Okwu Chineke n’ asụsụ na- eme ka ihe Chineke kwuru ruo ha n’ obi .
Ajụjụ Ndị Baịbụl Zara
Olee uru ọnwụ Jizọs baara anyị ?
Mgbe Chineke kere ụmụ mmadụ , ọ chọrọ ka ha biri n’ ụwa ruo mgbe ebighị ebi .
Ọ chọkwara ka ha ghara ịrịa ọrịa ma ọ bụ nwụọ anwụọ .
Ma , nwoke mbụ bụ́ Adam adịghị ndụ ruo mgbe ebighị ebi n’ ihi na o nupụụrụ Chineke isi .
Anyị niile ketara ọnwụ n’ aka Adam n’ ihi na anyị bụ ụmụ ya .
(
Ndị Rom 5 : 8 ,
12 ;
) Jehova Chineke zitere Ọkpara ya bụ́ Jizọs n’ ụwa ka ọ nwụọ ma weghachiri anyị ihe ahụ Adam mere ka ọ kwaa anyị .
—
Gụọ
Jizọs nwụrụ ka ụmụ mmadụ nwee ike ịdị ndụ ruo mgbe ebighị ebi .
Olee otú i chere ụwa ga- adị mgbe ndị mmadụ na- agaghị anwụkwa anwụ ?
Ọnwụ Jizọs nwụrụ n’ ihi anyị mere ka Chineke na- agbaghara anyị mmehie anyị , ọ bụkwa ọnwụ ya ga- eme ka anyị nwee ike ịdị ndụ ebighị ebi .
Baịbụl gwara anyị na oge na- abịa mgbe nká , ọrịa na ọnwụ na- agakwaghị adị n’ ụwa .
—
Aịzaya 25 : 8 ;
33 : 24 ;
Mkpughe 21 : 4 , 5
Olee otú anyị ga- esi na- echeta ọnwụ Jizọs ?
Tupu Jizọs anwụọ , o gosiri ndị na- eso ụzọ ya otú ha ga- esi na- echeta ọnwụ ya .
Icheta ọnwụ Jizọs kwa afọ na- eme ka anyị na- echeta na Jizọs na Jehova hụrụ ụmụ mmadụ n’ anya nke ukwuu .
—
Luk 22 : 19 , 20 ;
1 Jọn 4 : 9 , 10
N’ afọ a , Ndịàmà Jehova ga- echeta ọnwụ Jizọs na Mọnde , abalị iri na anọ n’ ọnwa Eprel , mgbe anyanwụ dachara .
Anyị na- akpọ gị òkù ka i soro Ndịàmà Jehova bi gị nso gaa n’ ebe ha ga- anọ cheta ọnwụ Jizọs .
—
Ndị Rom 1 : 11 , 12
Ụlọ Nche Eprel 1 , 2014
Ì Kwesịrị Ịna-ekpe Ekpere ?
Isiokwu Ndị Dị n’ Akwụkwọ A
Gịnị Mere Ndị Mmadụ Ji Ekpe Ekpere ?
Ị̀ na- ekpe ekpere mgbe niile ?
Ọtụtụ ndị na- ekpe ekpere .
Ụfọdụ ndị na- ekweghị na Chineke na- ekpekwa ekpere .
Gịnị mere ndị mmadụ ji ekpe ekpere ?
Ajụjụ a jụrụ ndị mmadụ na Frans gosiri na e kee ndị bi na Frans ụzọ abụọ , otu ụzọ n’ ime ha na- ekpe ekpere mgbe ụfọdụ “ ka obi ruo ha ala . ”
Ihe mere ha ji ekpe ekpere abụghị ka ha fee Chineke ma ọ bụ ka ha nye ya otuto .
Otú ahụ ka ọ dịkwa ọtụtụ ndị bi na Yurop .
Naanị ihe bụ́ mkpa ha bụ ka ekpere “ mee ka ahụ́ dajụọ ha . ”
Ụfọdụ ndị na- ekpe ekpere naanị ma ha nwee nsogbu n’ agbanyeghị na ha kweere na Chineke .
Ha na- achọkwa ka Chineke zaa ha ekpere ngwa ngwa .
—
Aịzaya 26 : 16
.
Gịnwa kwanụ ?
Ihe mere i ji ekpe ekpere ọ̀ bụ naanị na ekpere na- eme ka uche kpakọọ gị ọnụ ka i nwee ike ikpebi ihe ị ga- eme ?
Ọ bụrụ na i kweere na Chineke , ì chere na e nwere uru ekpere na- abara gị ?
Ka ọ̀ dị gị ka Chineke anaghị aza gị ekpere ?
Baịbụl ga- enyere gị aka ka ị mata na ekpere adịghị ka ọgwụ mmadụ na- aṅụ sọọsọ mgbe ahụ́ nyewere ya nsogbu , kama na ekpere bụ ihe dị mkpa na- eme ka mmadụ na Chineke dịrị ná mma .
I nwere ike ịjụ , sị : ‘ Gịnị mere m ga- eji na- ekpe ekpere ebe ọ bụ na Chineke ma ihe niile dị m n’ obi , marakwa ihe dị m mkpa ? ’
Ihe a bụ ezigbo ajụjụ n’ ihi na Jizọs kwuru na ‘ Chineke bụ́ Nna anyị maara ihe ndị na- akpa anyị tupu anyị arịọ ya . ’
(
Matiu 6 : 8
) Eze Devid kwukwara ihe gosiri na Chineke ma ihe niile dị anyị n’ obi .
O kwuru , sị : “ Ọ dịghị okwu dị n’ ire m , ma , Jehova , lee !
ị marachaala ya . ”
(
Abụ Ọma 139 : 4
) Gịnịzi mere anyị ga- eji na- ekpegara Chineke ekpere ?
Ka anyị leba anya n’ ihe Baịbụl kwuru gbasara ekpere n’ ihi na ọ ga- enyere anyị aka ịmata azịza ajụjụ a .
*
“ Bịaruonụ Chineke nso , ọ ga- abịarukwa unu nso . ”
—
Jems 4 : 8
EKPERE NA- EME KA ANYỊ NA CHINEKE DỊRỊ NÁ MMA
Baịbụl gwara anyị na Jehova
Chineke ma ihe niile , gwakwa anyị na ihe dị Chineke mkpa abụghị naanị ka ọ matachaa ihe niile gbasara ndị na- efe ya .
(
Abụ Ọma 139 : 6 ;
Ndị Rom 11 : 33
) Ọ bụ eziokwu na Chineke nwere ikike icheta ihe ọ bụla ọ chọrọ icheta gbasara ụmụ mmadụ , ma ọ dịghị ka kọmputa nke e nwere ike idenyecha ihe niile gbasara ụmụ mmadụ n’ ime ya .
Ihe mere anyị ji kwuo otú ahụ bụ na Chineke chọrọ ịmata ihe dị anyị n’ ala ala obi n’ ihi na ọ chọrọ ka anyị bịaruo ya nso .
(
Abụ Ọma 139 : 23 , 24 ;
) Ọ bụ ya mere Jizọs ji gwa ndị na- eso ụzọ ya ka ha na- ekpe ekpere n’ agbanyeghị na Nna ya ma ihe ndị dị ha mkpa .
(
Matiu 6 : 6-8
) Anyị na Chineke ga na- adịkwu ná mma ma anyị na- agwa ya ihe dị anyị n’ obi .
Ma , o nwere ike ịna-esiri anyị ike mgbe ụfọdụ ịmata ihe anyị ga- arịọ Chineke .
Ọ bụrụ na ọ dị anyị otú ahụ , Chineke nwere ike inyocha obi anyị ma meere anyị ihe ndị na- akpa anyị n’ agbanyeghị na anyị enweghị ike ikwupụta ya ekwupụta .
(
Ndị Rom 8 : 26 , 27 ;
Ndị Efesọs 3 : 20
) Ọ bụrụ na anyị achọpụta na Chineke nyeere anyị aka , anyị ga- achọ ka anyị na ya dịkwuo ná mma , ọ bụrụgodị na anyị aghọtachaghị otú o si nyere anyị aka .
CHINEKE Ọ̀ NA- AZA EKPERE NIILE ?
Baịbụl gwara anyị na Chineke na- aza ekpere ndị ji obi ha niile na- efe ya , gwakwa anyị ihe mere na Chineke anaghị aza ekpere ụfọdụ .
Dị ka ihe atụ , mgbe ọtụtụ ụmụ Izrel na- eme ihe ike n’ oge ochie , Chineke si n’ ọnụ Aịzaya onye amụma gwa ha , sị : “ Ọ bụ ezie na unu na- ekpe ọtụtụ ekpere , adịghị m ege ntị ; aka unu jupụtara n’ ọbara . ”
(
Aịzaya 1 : 15
) Nke a gosiri na Chineke anaghị aza ekpere ndị kpọrọ iwu ya asị ma ọ bụ nke ndị bu ihe ọjọọ n’ obi na- ekpe ekpere .
—
Ilu 28 : 9 ;
Jems 4 : 3
Ma , Baịbụl kwukwara na ‘ ihe ọ bụla anyị rịọrọ Chineke dị ka uche ya si dị , ọ na- anụ olu anyị . ’
(
1 Jọn 5 : 14
) Nke a ọ̀ pụtara na Chineke ga- emere ndị na- efe ya ihe niile ha rịọrọ ya ?
Mba .
Dị ka ihe atụ , Pọl onyeozi rịọrọ Chineke ugboro atọ ka o wepụrụ ya nsogbu na- adụ ya ka “ ogwu n’ anụ ahụ́ . ”
(
2 Ndị Kọrịnt 12 : 7 , 8
) O nwere ike ịbụ nsogbu anya ka Pọl nwere .
Ma ọ̀ bụ nsogbu anya ma ọ̀ bụ ihe ọzọ , o doro anya na ọ dịghịrị ya mfe .
N’ oge ahụ , e nyela Pọl ikike ịgwọ ndị mmadụ ọrịa , o jikwa ikike e nyere ya kpọlite onye nwụrụ anwụ n’ ọnwụ .
Ma , nsogbu nke ya akwụsịghị , kama ọ nọ na- edi ya .
(
Ọrụ Ndịozi 19 : 11 , 12 ;
20 : 9 , 10
) N’ agbanyeghị na Chineke azaghị Pọl ekpere ya otú ọ chọrọ , obi dị ya ụtọ na Chineke nyeere ya aka .
—
2 Ndị Kọrịnt 12 : 9 , 10
“ Obi ike anyị nwere n’ ebe ọ nọ bụ na ihe ọ bụla nke anyị rịọrọ ya dị ka uche ya si dị , ọ na- anụ olu anyị . ”
—
N’ eziokwu , Baịbụl kwuru na e nwere ndị rịọrọ Chineke arịrịọ , Chineke arụọ ọrụ ebube , ha enweta ihe ha chọrọ ozugbo .
(
2 Ndị Eze 20 : 1-7
) Ma , Chineke anaghị esikarị otú ahụ aza ndị mmadụ ekpere , ma n’ oge Baịbụl ma n’ oge anyị a .
O wutere ụfọdụ ndị fere Chineke mgbe ha rịọchara Chineke arịrịọ , ya adị ha ka Chineke azaghị ha ekpere ha .
Eze Devid jụrụ Chineke , sị : “ Jehova , ruo ole mgbe ka ị ga- echefu m ?
Ọ̀ bụ ruo mgbe ebighị ebi ? ”
(
Abụ Ọma 13 : 1
) Ma mgbe Devid chetara na Jehova enyerela ya aka ọtụtụ ugboro , obi sikwuru ya ike na Chineke echefubeghị ya .
N’ ekpere ahụ o kpere , ọ sịrị : “ Ma mụ onwe m , n’ obiọma gị ka m tụkwasịrị obi . ”
(
Abụ Ọma 13 : 5
) Ndị na- efe Chineke n’ oge a na- arịọkwa Chineke arịrịọ otú ahụ Devid rịọrọ ya .
Mgbe ụfọdụ , ha na- arịọ Chineke arịrịọ ugboro ugboro ruo mgbe ha ghọtara na Chineke azala ha ekpere .
—
Ndị Rom 12 : 12
OTÚ CHINEKE SI AZA EKPERE
Chineke na- emere anyị ihe ndị na- akpa anyị .
Ọ bụghị mgbe niile ka ndị nne na nna na- emere ụmụ ha
ihe
n’ oge
ha chọrọ ya .
Chineke nwere ike ọ gaghị emere anyị ihe anyị rịọrọ ya mgbe anyị chọrọ ka o meere anyị ya ma ọ bụ otú anyị tụrụ anya ka o si mee ya .
Ma ebe ọ bụ na Onye kere anyị hụrụ anyị n’ anya otú nna si ahụ ụmụ ya , obi kwesịrị isi anyị ike na ọ ga- emere anyị ihe ndị na- akpa anyị otú ga- abara anyị uru nakwa n’ oge kwesịrị ekwesị .
—
Luk 11 : 11-13
Chineke nwere ike isi na Baịbụl zaa anyị ekpere
Chineke nwere ike ịza anyị ekpere otú anyị na- atụghị anya ya .
Ọ bụrụ na anyị rịọrọ Chineke ka o nyere anyị aka mgbe anyị nọ ná nsogbu , ànyị ga- asị na ọ zaghị anyị ekpere ahụ maka na ọ rụghị ọrụ ebube wepụ nsogbu ahụ ?
Mba .
Ihe anyị kwesịrị ime bụ ịchọpụta ma ò nweela otú ọzọ Chineke sirila nyere anyị aka , ya abụrụ na anyị amaghị .
Dị ka ihe atụ , enyi anyị nwere ike ịgbatara anyị ọsọ enyemaka mgbe nsogbu ji anyị n’ olu .
(
Ilu 17 : 17
) O nwere ike ịbụ Jehova mere ka onye ahụ bịa nyere anyị aka .
Chineke nwekwara ike isi na Baịbụl zaa anyị ekpere anyị n’ ihi na ihe anyị gụtara na Baịbụl nwere ike ime ka anyị ghọta otú anyị ga- esi die nsogbu ahụ .
—
2 Timoti 3 : 16 , 17
Chineke nwere ike isi n’ aka ndị enyi anyị gbatara anyị ọsọ enyemaka mgbe nsogbu ji anyị n’ olu
Ihe Chineke na- emekarị bụ inye ndị na- efe ya ike ha ga- eji die nsogbu bịaara ha kama iwepụrụ ha nsogbu ahụ .
(
2 Ndị Kọrịnt 4 : 7
) Dị ka ihe atụ , mgbe Jizọs nọ ná nsogbu , o chere na nsogbu ahụ ga- eme ka a kọchaa aha Chineke , ya arịọ Chineke ka o wepụ nsogbu ahụ .
Ma Chineke ewepụghị ya , kama o zipụrụ otu mmụọ ozi ka ọ gbaa Jizọs ume .
(
Luk 22 : 42 , 43
) Chineke nwekwara ike imere anyị ụdị ihe a o meere Jizọs .
O nwere ike isi n’ aka ezigbo enyi anyị gbaa anyị ume mgbe anyị nọ ná nsogbu .
(
Ilu 12 : 25
) Ebe ọ bụ na Chineke agaghị akụrụ anyị ékwé ma o si otú a zaa anyị ekpere , anyị kwesịrị ịna-elerukwu anya ka anyị nwee ike ịmata mgbe ọ zara anyị ekpere anyị .
Chineke na- aza ekpere ụfọdụ mgbe oge ya ruru .
Baịbụl kwuru na Chineke na- emere ndị dị umeala n’ obi amara “ mgbe oge ruru ” ka o mee otú ahụ .
(
1 Pita 5 : 6
) N’ ihi ya , ọ bụrụ na ọ dị anyị ka Chineke ọ̀ na- egbu oge ịza anyị ekpere , anyị ekwesịghị iche na ọ ga- abụ na Chineke ahụghị anyị n’ anya .
Kama , anyị kwesịrị ịghọta na ebe ọ bụ na Chineke ma ihe karịa anyị , o doro anya na ọ na- abụ ya nụ ekpere anyị , ya eleba ya anya mara ihe ka mma ọ ga- emere anyị .
“ Wedanụ onwe unu ala n’ okpuru aka dị ike nke Chineke , ka o wee bulie unu elu mgbe oge ruru . ”
—
Weregodị ya na obere nwa gị rịọrọ gị ka ị zụọrọ ya ígwè .
Ị̀ ga- azụrụ ya ígwè ozugbo ?
Ọ bụrụ na i chere na o torubeghị ịgba ígwè , ị gaghị azụrụ ya ígwè mgbe ahụ .
Ma , i nwere ike imecha zụọrọ ya ígwè mgbe ị ma na o toruola ịgba ígwè .
Otú ahụ ka Chineke na- emekwa .
O nwekwara ike inye anyị ‘ ihe niile anyị ji obi anyị na- arịọ ’ mgbe oge ruru , ma ọ bụrụ na anyị akwụsịghị ịrịọ ya .
—
Abụ Ọma 37 : 4
KA OBI SIE GỊ IKE NA JEHOVA NA- ANỤ EKPERE
Baịbụl gwara ezigbo Ndị Kraịst na ha ekwesịghị ichewe na ekpere abaghị uru .
Ma , ụfọdụ ndị nwere ike ikwu na ọ naghị adị mfe mgbe ụfọdụ ikweta na ekpere bara uru .
N’ eziokwu , ọ bụrụ na o teela ihe nyewere anyị nsogbu ma ọ bụkwanụ na o teela ndị mmadụ megbuwere anyị , o nwere ike ịdị anyị ka Chineke na- egbu oge ịza anyị ekpere .
Ma , anyị kwesịrị ịna-echeta na Jizọs kụziiri anyị ka anyị na- ekpe ekpere n’ esepụghị aka .
O nwere mgbe Jizọs mere otu ihe atụ gosiri na anyị kwesịrị ịna-ekpe ekpere mgbe niile .
Ọ sịrị na otu nwaanyị di ya nwụrụ nọ na- agakwuru otu ọkàikpe , na- arịọ ya ka o nyere ya aka ka a ghara ikpe ya ikpe mkpegbu .
(
Luk 18 : 1-3
ọkàikpe ahụ achọbughị inyere nwaanyị ahụ aka , ma o mechara gwa onwe ya , sị : “ M ga- ahụ na o nwetara ikpe ziri ezi , ka o wee ghara ịnọgide na- abịa enyegbu m ná nsogbu . ”
(
Luk 18 : 4 , 5
) Otú e si dee amaokwu a n’ asụsụ Grik bụ na ọkàikpe ahụ gere nwaanyị ahụ ntị ka nwaanyị ahụ ghara “ isu ya ọkpọ n’ okpuru anya , ” ya bụ , ka nwaanyị ahụ ghara ịga “ kọwara ndị mmadụ na ọ bụ onye ọjọọ . ”
Ọ bụrụ na ọkàikpe ahụ , bụ́ onye ajọ omume , nyeere nwaanyị ahụ di ya nwụrụ aka maka na ọ chọghị ka ndị mmadụ lewe ya anya ọjọọ , ọ̀ bụ na Chineke , onye hụrụ anyị n’ anya , agaghị eme ka “ ndị na- etiku ya ehihie na abalị ” nweta ikpe ziri ezi ?
Jizọs sịrị na Chineke “ ga- eme ka ha nweta ikpe ziri ezi ọsọ ọsọ . ”
—
Luk 18 : 6-8
“ Na- arịọnụ , a ga- enye unu . ”
—
Luk 11 : 9
Mgbe ụfọdụ , ike ịrịọ Chineke arịrịọ nwere ike ịgwụ anyị ma ọ bụrụ na ọ dịla anya anyị rịọwara ya otu ihe .
Ma , anyị ekwesịghị ikwe ka ike gwụ anyị .
Ọ bụrụ na anyị anọgide na- ekpe ekpere , anyị ga- egosi na anyị ji obi anyị niile chọọ ka Chineke nyere anyị aka .
Anyị ga- amụtakwa otú anyị ga- esi na- aghọta mgbe Chineke zara anyị ekpere .
Nke a ga- emekwa ka anyị na Chineke dịkwuo ná mma .
N’ eziokwu , obi kwesịrị isi anyị ike na Jehova ga- aza ekpere anyị ma ọ bụrụ na ihe anyị na- arịọ ya dị mma , anyị enwee okwukwe , na- arịọkwa ya ihe ahụ n’ esepụghị aka .
—
Ha Ji Baịbụl Zaa Ajụjụ Niile M Jụrụ Ha
NDỤ M BIRI NA MBỤ :
A mụrụ m n’ otu ime obodo dị na Galishia , ná mba Spen .
Papa m na mama m nwere obere ugbo n’ ebe ahụ .
Abụ m nwa nke anọ n’ ime ụmụ asatọ ha mụrụ .
Anyị na- enwekwa obi ụtọ n’ ezinụlọ anyị .
Ihe ọtụtụ ndị na- eme na Spen n’ oge ahụ bụ ịkpọga otu nwa ha n’ ebe a na- azụ ndị ụkọchukwu ma ọ bụ n’ ebe ndị sista na- ebi .
Ụfọdụ na- akpọgakwa ihe karịrị otu nwa ha n’ ebe ndị ahụ .
N’ ezinụlọ anyị , mụ na nwanne m nwaanyị gara n’ ebe ndị sista na- ebi , nwanne m nwoke agaa ebe a na- azụ ndị ụkọchukwu .
Mgbe m gbara afọ iri na atọ , agara m biri n’ ebe ndị sista na- ebi na Madrid , bụ́ ebe nwanne m nwaanyị bi .
Onye ọ bụla na- agara onwe ya n’ ebe ahụ .
Iwu karịrị akarị , a naghịkwa ekwe anyị megharịa ahụ́ .
Ihe anyị na- emekarị bụ ikpe ekpere .
N’ isi ụtụtụ , anyị na- ezukọta n’ ụlọ ụka ka anyị chebara ihe a na- akụziri anyị echiche .
Ma ọtụtụ mgbe , o nweghị ihe na- abata m n’ isi .
Ihe ọzọ anyị na- eme bụ ịbụ abụ .
Anyị bụchaa abụ , e doo mas .
Anyị na- eji asụsụ Latịn eme ihe niile ahụ .
Ma , nke bụ́ eziokwu bụ na o nweghị ihe m na- aghọta , ọ na- adịkwa m ka o nweghị ihe jikọrọ mụ na Chineke .
Ọ bụ naanị m na- anọ , e nweghịkwa ndị mụ na ha na- ekwurịta okwu .
Ọ bụrụgodị na mụ na nwanne m nwaanyị ezute , naanị ihe anyị na- agwa ibe anyị bụ : ‘ Ekele Marịa dị asọ . ’
Ọ na- abụ anyị richaa nri , ndị sista na- enye anyị naanị nkeji iri atọ ka anyị na ibe anyị kparịta ụka .
Anaghị m enwe obi ụtọ otú m na- enwe n’ ụlọ anyị .
Owu na- amakarị m , ana m ebekwa ákwá ọtụtụ mgbe .
E chiri m sista mgbe m gbara afọ iri na asaa n’ agbanyeghị na mgbe ahụ , ọ dịghị m ka mụ na Chineke ànyị dị ná mma .
N’ eziokwu , ihe niile m mere bụ ka m mezuo iwu .
Ma n’ oge na- adịghị anya , amalitere m ịjụ onwe m ma ọ̀ bụ ọrụ a ka Chineke chọrọ ka m rụọ .
Ndị sista na- ekwukarị na ndị na- eche ụdị ihe a ga- aga ọkụ mmụọ .
Ma , ihe ahụ ha na- ekwu emeghị ka m kwụsị inwe obi abụọ .
Ihe doro m anya bụ na mgbe Jizọs Kraịst nọ n’ ụwa , ọ naghị anọpụrụ onwe ya iche .
Kama , ọ na- aga akụziri ndị mmadụ gbasara Chineke ma na- enyere ha aka .
(
Matiu 4 : 23-25
) Mgbe m gbara afọ iri abụọ , o doro m anya na e nweghị uru ịnọ ebe ahụ baara m .
M gara gwa onyeisi anyị na amaghị m ihe m ga- eme eme .
Ihe ọ gwara m tụrụ m n’ anya .
Ọ gwara m na ọ bụrụ na ịbụ sista na- eme m obi abụọ na ọ kara m mma ịlawa ozugbo .
Echere m na ihe mere o ji gwa m otú ahụ bụ na egwu na- atụ ya na m nwere ike ime ka ndị ọzọ nwewe obi abụọ .
M lawara ozugbo .
Mgbe m lọtara n’ ụlọ anyị , papa m na mama m nabatara m nke ọma .
Ma , ebe ọ bụ na ọrụ adịghị n’ obodo anyị , akwagara m Jamanị bụ́ ebe otu nwanne m nwoke bi .
Nwanne m nwoke a nọ n’ òtù ndọrọ ndọrọ ọchịchị na- akwado ọchịchị Kọmunist .
Ndị nọ n’ òtù a bụ ndị Spen bi na Jamanị .
Obi ruru m ala na mụ na ụdị ndị a na- akpa n’ ihi na ha na- agba mbọ ka a na- enye ma ndị ọrụ ma ụmụ nwaanyị ihe ndị ruuru ha .
Ọ bụ ya mere m ji banye n’ òtù a .
Emechakwara m lụọ onye nọ n’ òtù a .
N’ oge ahụ , ana m eso ndị òtù anyị na- ekesa akwụkwọ anyị bipụtara , sorokwa ha na- eme ngagharị iwe .
Echere m na ihe ndị ahụ m na- eme bara uru .
Ma mgbe obere oge gafere , obi bidokwara ịjọ m njọ .
Ihe kpatara ya bụ na ndị Kọmunist anaghị emecha ihe ndị ha na- akụziri ndị mmadụ .
Ihe mere n’ afọ 1971 mere ka ike iso ha gwụ m .
N’ afọ ahụ , ụfọdụ ndị ntorobịa nọ n’ òtù a gara gbaa ụlọ ọrụ ndị Spen dị n’ obodo Frankfọt ọkụ .
Ụlọ ọrụ a na- ahụ maka ndị Spen bi na Jamanị .
Ihe mere ha ji gbaa ya ọkụ bụ ka ha gosi ndị na- achị Spen na iwe na- ewe ha na ha na- achịgbu ndị Spen achịgbu .
Ma , echeghị m na ọ bụ otú ahụ ka ha kwesịrị isi gosi na obi adịghị ha mma .
Mgbe m mụrụ nwa mbụ m , agwara m di m na agaghịzi m aga nnọkọ ndị Kọmunist .
Owu mara m n’ oge ahụ n’ ihi na o nweghị ndị enyi m bụ́ ndị Kọmunist bịara leta mụ na nwa m .
N’ oge ahụ , m nọ na- eche ma è nwedịrị uru ndụ mmadụ dị bara .
Ihe ọzọ m nọ na- eche bụ ma mmadụ ịgbawa mbọ ka ihe dị mma n’ obodo ọ̀ badịrị uru .
OTÚ BAỊBỤL SI GBANWEE NDỤ M :
N’ afọ 1976 , Ndịàmà Jehova abụọ bụ́ ndị Spen bịara n’ ụlọ m .
Ha nyere m ụfọdụ akwụkwọ e ji amụ Baịbụl .
Mgbe ha bịara ọzọ , ajụkasịrị m ha ajụjụ ahụ́ .
Ajụrụ m ha ihe mere mmadụ ji ata ahụhụ , ihe mere ihe ji agaziri ụfọdụ ndị ma ọ naghị agaziri ndị ọzọ nakwa ihe mere ndị mmadụ ji emegbu ibe ha .
Otú ha si jiri Baịbụl zaa ajụjụ niile m jụrụ ha juru m anya .
Ekwetaziri m ka ha mụwara m Baịbụl .
Mgbe ha malitere ịmụrụ m Baịbụl , ihe bụ́ mkpa m agwụla ihe ọhụrụ m na- amụta n’ aka ha .
Ma , ife Chineke gụwaziri m agụụ mgbe mụ na di m na ụmụ anyị abụọ malitere ịga ọmụmụ ihe Ndịàmà Jehova .
Ọ na- abụ ụbọchị ọmụmụ ihe ruo , ha abịa kpọrọ anyị gaa .
Ha na- enyekwara anyị aka elekọta ụmụ anyị n’ ọmụmụ ihe .
Ọ bụ mgbe ahụ ka m malitere hụwa Ndịàmà Jehova n’ anya .
N’ agbanyeghị ihe niile a , ihe ụfọdụ ka na- agbagwoju m anya .
Ekpebiri m na m ga- aga Spen hụ ndị ụlọ anyị .
Mgbe m ruru , nwanne papa m bụ́ ụkọchukwu gbalịrị ka o mee ka m kwụsị ige Ndịàmà Jehova ntị , ma Ndịàmà Jehova nọ n’ ebe ahụ nyeere m ezigbo aka .
Ha ji Baịbụl zaa ajụjụ ndị m jụrụ ha otú ahụ Ndịàmà Jehova nọ na Jamanị mere .
Ekpebiziri m na m laghachi Jamanị , mụ na Ndịàmà Jehova ga- amalitekwa ịmụ Baịbụl .
Mgbe m laghachiri , amaliteghachiri m ịmụ Baịbụl n’ agbanyeghị na di m kpebiri na ya agaghịzi amụ Baịbụl .
N’ afọ 1978 , e mere m baptizim , mụ aghọọ Onyeàmà Jehova .
URU NDỊ M RITERELA :
Ihe ndị m mụtara na Baịbụl emeela ka ndụ m baa ezigbo uru .
Dị ka ihe atụ ,
1 Pita 3 : 1-4
gwara ụmụ nwaanyị lụrụ di ka ha ‘ na- edo onwe ha n’ okpuru ndị di ha , ’ ‘ na- akwanyekwara ha ùgwù dị ukwuu ’ ma nwee ‘ mmụọ dị nwayọọ nke bara uru nke ukwuu n’ anya Chineke . ’
Ihe ndị a na ihe ndị ọzọ Baịbụl kwuru emeela ka m na- eleta di m na ụmụ m anya nke ọma .
Ihe dị ka afọ iri atọ na ise agafeela kemgbe m ghọrọ Onyeàmà Jehova .
Obi dị m ụtọ na m so Ndịàmà Jehova nọ n’ ụwa niile na- efe Chineke .
Obi dịkwa m ụtọ na n’ ime ụmụ ise m mụrụ , anọ n’ ime ha so m na- efe Chineke .
I Nwere Ike Imeri Ọnwụnwa
ENWERE ndị ụdị ọnwụnwa a na- abụrụghị nsogbu n’ ihi na ime ihe ọjọọ na- atọ ha ụtọ .
Ma , e nwere ndị na- agbalịsi ike ka ha merie ọnwụnwa ọ bụla bịaara ha n’ ihi na ha achọghị ka ọnwụnwa mata ha n’ ọnyà .
Olee ihe gịnwa chere ?
Ọ bụrụ na ọnwụnwa abịara gị , ì kwesịrị ikwe ka o merie gị , ka ì kwesịrị ịgbalị merie ya ?
Ọ bụrụ na mmadụ ekwe ka ọnwụnwa merie ya , karịchaa ọnwụnwa ịkwa iko , o nwere ike ịkpatara ya nsogbu karịrị akarị .
Ọ bụ ya mere Baịbụl ji sị na ‘ onye ọ bụla na- akwa iko enweghị uche nakwa na onye ahụ na- ala mkpụrụ obi ya n’ iyi . ’
—
Ilu 6 : 32 , 33
Ọ bụrụ na ọnwụnwa ịkwa iko abịara gị , gịnị ka i kwesịrị ime ?
Baịbụl kwuru , sị : “ Ihe Chineke chọrọ bụ ka e doo unu nsọ , ka unu zere ịkwa iko ; ka onye ọ bụla n’ ime unu mara otú ọ ga- esi jide arịa nke ya [ ma ọ bụ , jide onwe ya ] n’ ịdị nsọ na nsọpụrụ . ”
(
1 Ndị Tesalonaịka 4 : 3 , 4
) Olee ihe ga- enyere gị aka ka i jide onwe gị ma ọnwụnwa bịara gị ?
Ka anyị leba anya n’ ụzọ ihe atọ nwere ike inyere gị aka .
Nke Mbụ : Ekwela Ka Anya Gị Na- ele Ihe Na- adịghị Mma
Ọ bụrụ na anyị ana-ekiri ihe na- adịghị mma , ọ ga- eme ka ihe ọjọọ gụwa anyị agụụ .
Jizọs ma na nke a bụ eziokwu .
Ọ bụ ya mere o ji sị na “ onye ọ bụla nke na- ele nwaanyị anya , o wee gụọ ya agụụ ka ya na ya nwee mmekọahụ , ọ kwasowo ya iko n’ obi ya . ”
O kwuziri na ‘ ọ bụrụ na anya aka nri gị na- eme ka ị sụọ ngọngọ , ghụpụ ya tụfuo . ’
(
Matiu 5 : 28 , 29
) Gịnị ka Jizọs ji ihe a o kwuru na- akụziri anyị ?
Ọ na- akụziri anyị na ọ bụrụ na anyị ahụ ihe nwere ike ịnwa anyị ọnwụnwa , anyị kwesịrị iwepụ anya anyị ozugbo kama ịnọ kiriwe ya .
Ọ bụrụ na ị hụ ihe nwere ike ime ka agụụ ịkwa iko gụwa gị , wepụ anya gị ozugbo
Dị ka ihe atụ , ọ bụrụ na mmadụ chagidere gị ọkụ ụgbọala n’ ihu , ị̀ ga- elegide ọkụ ahụ anya ?
Mbanụ !
Ị ga- ewepụ anya gị ozugbo ma ọ bụkwanụ were ihe kpuchie anya gị .
Otú ahụ ka anyị kwesịkwara ime ma anyị hụ ihe nwere ike ime ka agụụ ịkwa iko gụwa anyị .
Anyị kwesịrị iwepụ anya anyị ozugbo , ma ànyị hụrụ ya n’ akwụkwọ ma ọ bụ na tiivi ma ọ bụkwanụ n’ ìhè .
Ekwela ka ihe ọjọọ gbaa mgbọrọgwụ n’ obi gị .
E nwere otu nwoke aha ya bụ John .
Ọ na- ekiribu ndị gba ọtọ .
O kwuru , sị : “ Ọ na- abụ m hụ nwaanyị mara mma , anya m na- atọ n’ ebe ọ nọ .
Ana m ejisi ike wepụ anya m .
Ihe na- agbatazi m n’ obi bụ ikpegara Jehova ekpere ozugbo .
Ọ na- abụ m kpechaa ekpere , ahụ́ adajụọ m . ”
—
Matiu 6 : 9 ,
13 ;
1 Ndị Kọrịnt 10 : 13
Nwoke ezi omume aha ya bụ Job kwuru , sị : “ Mụ na anya m agbawo ndụ .
Oleezi otú m ga- esi nwee mmasị n’ ebe nwa agbọghọ na- amaghị nwoke nọ ? ”
(
Job 31 : 1
) Ọ ga- adị mma ka i kpebie ime ihe ahụ o mere .
Megodị ihe a :
Ọ bụrụ na ị hụpere ihe ga- eme ka ịkwa iko gụwa gị agụụ , wepụ anya gị ozugbo .
Mee ihe otu onye so dee Baịbụl mere .
O kpere ekpere , sị : “ Mee ka anya m ghara ịhụ ihe na- abaghị uru . ”
—
Abụ Ọma 119 : 37
Nke Abụọ : Ekwela Ka Uche Gị Na- aga n’ Ihe Ọjọọ
Ihe ọjọọ na- abata anyị niile n’ obi mgbe ụfọdụ n’ ihi na anyị ezughị okè .
Baịbụl kwuru , sị : “ A na- anwa onye ọ bụla mgbe ọchịchọ nke aka ya rapụtara ya wee rafuo ya .
Mgbe ọchịchọ ahụ tụụrụ ime , ọ na- amụpụta mmehie . ”
(
Jems 1 : 14 , 15
) Olee ihe i nwere ike ime ka ihe e kwuru n’ amaokwu a ghara ime gị ?
Ọ bụrụ na echiche ọjọọ abata gị n’ obi , kpee ekpere ozugbo
Ọ bụrụ na ihe ọjọọ abata gị n’ obi , cheta na ọ bụ gị ga- ekpebi ma ị̀ ga- eme ihe ọjọọ ahụ ma ọ bụ na ị gaghị eme ya .
Enyela ya ohere .
Gbaa mbọ ka i wepụ ya n’ obi gị .
Ekwela ka obi gị dịrị n’ ihe ga- eme ka agụụ ịkwa iko na- agụ gị .
O nwere otu nwoke aha ya bụ Titus .
Ile ndị gba ọtọ n’ Ịntanet riburu ya ahụ́ .
Ọ sịrị : “ Ihe nyeere m aka iwepụ echiche ọjọọ n’ obi m bụ na agbalịrị m ka ihe m na- eche n’ echiche bụrụ ezigbo ihe .
Ma , ọ dịghịrị m mfe .
O nwere mgbe ọ na- abụ m gakata ihu mụ agawa azụ .
Ma , emechara m mụta otú m ga- esi na- eme ka uche m hapụ ịna-aga n’ ihe ọjọọ . ”
Otu nwaanyị aha ya bụ Elsa kwuru na ọnwụnwa bịaara ya mgbe ọ bụ agbọghọ bụ na agụụ ịkwa iko na- agụkarị ya .
O kwuru na ihe nyeere ya aka
iwepụ echiche ọjọọ n’ obi ya bụ na ‘ ọ na- ekpegara Jehova ekpere , ọ naghịkwa anọ nkịtị . ’
Mgbe ọ bụla echiche ọjọọ batara gị n’ obi , kpee ekpere ozugbo .
Wepụ echiche ọjọọ ahụ n’ obi gị .
Otú ị ga- esi eme ya bụ ịgbalị ka ihe ị na- eche bụrụ ‘ ihe bụ́ eziokwu , ihe dị mkpa , ihe ziri ezi , ihe dị ọcha , ihe na- akpali ịhụnanya , ihe a na- ekwu okwu ọma banyere ya , omume ọma na ihe kwesịrị otuto . ’
—
Ndị Filipaị 4 : 8
Nke Atọ : Kpachara Anya Ka Ị Ghara Itinye Onwe Gị ná Nsogbu
Mmadụ nwere ike ịdaba ná nsogbu ma ọnwụnwa bịara ya mgbe agụụ ime ihe ọjọọ na- agụ ya .
(
Ilu 7 : 6-23
) Gịnị ka ị ga- eme ka ị ghara ịda ma ọnwụnwa bịara gị ?
‘ Ọ bụ naanị mgbe ndị ọzọ nọ n’ ụlọ ka m na- aga n’ Ịntanet ’
Baịbụl kwuru , sị : “ Onye maara ihe bụ onye hụrụ ọdachi gaa zoo , ma ndị na- amaghị ihe nọ na- aga , ha ga- atakwa ahụhụ ga- esi na ya pụta . ”
(
Ilu 22 : 3
) N’ ihi ya , kpachara anya ka ị ghara ime ihe ga- etinye gị ná nsogbu .
Chọpụta ihe ndị nwere ike ịkpatara gị ọnwụnwa ma zere ha .
(
Ilu 7 : 25
) E nwere otu nwoke na- ekiribu ndị gba ọtọ .
Aha ya bụ Filipe .
O kwuru na ihe nyeere ya aka ịkwụsị ya bụ na ọ dọsara kọmputa ha n’ ebe ndị ọzọ ga na- ahụ ya .
Ihe ọzọ o mere bụ na o tinyere ihe ga na- agwa ya mgbe ihe na- adịghị mma chọrọ ịpụta na kọmputa ahụ .
Ọ sịkwara na ọ bụ naanị mgbe ndị ọzọ nọ n’ ụlọ ka ọ na- aga n’ Ịntanet .
Onye anyị kwuburu okwu ya aha ya bụ Titus mekwara ihe yiri nke ahụ .
Ọ sịrị : “ M kwụsịrị ile fim a na- eme ihe iberiibe na ya , m kwụsịkwara iso ndị na- ekwukarị okwu iberiibe n’ ihi na achọghị m ịkpatara onwe m nsogbu . ”
Chọpụta ihe ndị na- eme ka echiche ọjọọ na- abata gị n’ obi .
Ị chọpụtachaa ha , kpebizie ihe ị ga- eme ka ọnwụnwa ghara ịbịara gị na mberede .
—
Matiu 6 : 13
OBI ADALA GỊ MBÀ
Gịnị ka ị ga- eme ma ọ bụrụ na ị daba ná nsogbu n’ agbanyeghị mbọ niile ị na- agba ka i merie ọnwụnwa ?
Ekwela ka obi daa gị mbà .
Baịbụl kwuru , sị : “ Onye ezi omume nwere ike ịda ọbụna ugboro asaa , ma ọ ga- ebilicha . ”
(
Ilu 24 : 16
) Nna anyị bi n’ eluigwe na- agba anyị ume ka anyị bilie ma ọ bụrụ na anyị adaa .
Ị̀ ga- anabata aka a ọ chọrọ inyere gị ?
Ya bụrụ otú ahụ , ike agwụla gị ikpegara ya ekpere .
Na- agụ Okwu ya bụ́ Baịbụl ka okwukwe gị na- esikwu ike .
Na- aga ọmụmụ ihe Ndị Kraịst n’ ihi na ọ ga- eme ka ike ghara ịgwụ gị .
Chineke kwere nkwa , sị : “ M ga- eme ka ị dị ike .
M ga- enyere gị aka . ”
(
Aịzaya 41 : 10
) Ka ihe a o kwuru kasie gị obi .
Chris , onye anyị kwuru okwu ya ná mmalite isiokwu a , sịrị : “ O siiri m ezigbo ike ịkwụsị ile ndị gba ọtọ .
M kpebichaa na m ga- akwụsị ya , tupu mụ amara ihe na- emenụ , mụ elewekwa ya .
Ma , Chineke nyeere m aka ka m kwụsị ya . ”
Onye anyị kwuburu okwu ya aha ya bụ Dan kwuru , sị : “ Mụ na nwa agbọghọ ahụ mụ na ya na- arụ ọrụ gaara akwa iko .
Ma , ekpebisiri m ike na agaghị m akwa iko .
N’ ihi ya , m sịrị ya mba .
Obi dị m ụtọ na akọnuche m dị ọcha .
Ma , ihe kacha mee m obi ụtọ bụ na m mere ihe dị Jehova mma . ”
Ọ bụrụ na ị gbasie ụkwụ n’ ala ike ma merie ọnwụnwa , obi ga- adị Chineke ụtọ .
—
Ilu 27 : 11
Ị̀ Maara ?
Olee otú e si emeso ndị ohu mgbe ndị Rom na- achị ụwa ?
Ígwè ndị Rom na- anyawa ndị ohu n’ olu
E nwere ọtụtụ ndị ghọrọ ndị ohu mgbe ndị Rom na- achị ụwa .
E jidere ụfọdụ n’ ime ha mgbe e meriri obodo ha n’ agha , a tọkwaara ụfọdụ atọrọ .
Ọ na- abụ e jide ha ma ọ bụ tọrọ ha , e ree ha .
Ha agaghịkwa ahụ obodo ha ma ọ bụ ezinụlọ ha anya ọzọ .
A na- akpọga ọtụtụ ndị ohu n’ ebe a na- egwupụta akụ̀ ndị dị n’ ime ala .
Ụfọdụ n’ ime ha na- arụgide ọrụ n’ ebe ahụ nwụọ .
Ma , e nwere ndị nke a na- akpọga n’ ubi ma ọ bụ n’ ụlọ ndị mmadụ ka ha rụwa ọrụ .
Ihe na- akatụrụ hanwa mfe karịa ndị nke a na- akpọga n’ ebe a na- egwupụta akụ̀ ndị dị n’ ime ala .
A na- anyawa ndị ohu ígwè n’ olu , a na- edekwa ihe n’ ígwè ahụ .
Ihe a na- ede na ya bụ na ọ bụrụ na ohu ahụ agbafuo , a ga- enye onye ọ bụla kpọlatara ya onyinye .
Ọ bụrụ na ohu agbalịa ọtụtụ ugboro ka ọ gbafuo , a na- eji ígwè ọkụ nwere mkpụrụ akwụkwọ bụ́
daa ya n’ egedege ihu .
Mkpụrụ akwụkwọ a nọchiri anya okwu Latịn bụ́
fugitivus .
Ihe ọ pụtara bụ onye gbara ọsọ .
Akwụkwọ Baịbụl bụ́ Faịlimọn kwuru na Pọl onyeozi zighachiiri Faịlimọn ohu ya a na- akpọ Onesịmọs .
Ọ bụ eziokwu na Faịlimọn kwesịrị ịta Onesịmọs ezigbo ahụhụ maka na ọ gbapụrụ n’ ụlọ ya , Pọl gwara Faịlimọn ka o “ jiri obiọma nabata ” Onesịmọs ebe ọ bụ na ha aghọọla Ndị Kraịst hụrụ ibe ha n’ anya .
—
Faịlimọn 10 , 11 ,
15-18
Gịnị ka e ji mara mba Finishia n’ oge ochie ?
Ihe e ji mara mba Finishia n’ oge ochie bụ ihe e ji esiji ákwà ka ọ chawa pọpụl pọpụl .
Ihe a na- akpọzi ebe ahụ Finishia dị bụ Lebanọn .
Taya bụ obodo a ma ama na Finishia , e jikwa aha ya mara ihe ahụ e ji esiji ákwà .
Eze Izrel bụ́ Sọlọmọn ji “ ajị anụ e sijiri odo odo ” ma ọ bụ pọpụl pọpụl chọọ ụlọ Chineke mma .
Ọ bụ otu nwoke si Taya mepụtara ajị anụ ahụ .
—
2 Ihe E Mere 2 : 13 , 14
Ihe ndị Taya ji esiji ákwà ka ọ chawa pọpụl pọpụl kacha oké ọnụ n’ oge ahụ n’ ihi na ọrụ a na- arụ tupu e nweta ya adịghị mfe .
Ọrụ mbụ a na- arụ bụ ịga n’ osimiri tụtụọ ihe a yiri eju e sere n’ aka ekpe .
A na- atụtụ ya ebe o buru ibu n’ ihi na e nwere ike iji ihe ruru puku iri na abụọ sijie naanị otu ákwà .
A tụtụchaa ha , a na- ewepụta ha ná mkpokoro ha ka e nweta ihe e ji esiji ákwà dị n’ ime ha .
E wepụtachaa ha , a na- etinye ha nnu ma dowe ha ebe ikuku ga na- eku ha nakwa ebe anwụ ga na- acha ha ruo abalị atọ .
A na- etinyezi ha n’ ite , kunye mmiri si n’ osimiri n’ ite ahụ ma sinye ya n’ ọkụ na- anaghị enwusi ike ruo abalị ole na ole .
Ndị Finishia nọ na- emepụta ihe e ji esiji ákwà ka ọ chawa pọpụl pọpụl ma na- ere ya ruo ọtụtụ narị afọ .
Ihe mere ha ji nwee ike ime ya bụ na mba Finishia chịrị ọtụtụ mba ndị ọzọ , azụmahịa dokwara ha anya .
Ihe a hụrụ n’ ebe ndị dị nso n’ Oké Osimiri Mediterenian ruo n’ ebe ọwụwa anyanwụ obodo Kadiz nke dị na Spen gosiri na ha mepụtara ihe e ji esiji ákwà n’ oge ochie .
Ihe Tọmọs Emlin Kụziri Ọ̀ Bụ Eziokwu Ka Ọ̀ Bụ Ụgha ?
ÒNYE bụ Tọmọs Emlin ?
Gịnị mere o ji gbachitere eziokwu ?
Gịnịkwa ka anyị nwere ike ịmụta n’ aka ya ?
Ihe mere n’ Ingland nakwa n’ Ayaland n’ ihe dị ka narị afọ atọ gara aga ga- enyere anyị aka ịmata azịza ajụjụ ndị a .
Ọ bụ Chọọchị Ingland na- atụ ihe na- eme n’ oge ahụ .
Ma , e nwere ndị Protestant ndị ọzọ nakwa mmadụ ole na ole na- ekwetaghị na ihe Chọọchị Ingland na- akụzi bụ eziokwu .
Ha ekwetaghịkwa na ihe ndị chọọchị a na- eme dị mma .
ÒNYE BỤ TỌMỌS EMLIN ?
A mụrụ Tọmọs Emlin n’ abalị iri abụọ na asaa nke ọnwa Mee n’ afọ 1663 , n’ obodo Stamfọd , nke dị na Linkọnshia , n’ Ingland .
O kwuru okwuchukwu mbụ ya mgbe ọ dị afọ iri na itoolu .
O mechara kụziwere otu nwaanyị a ma ama bi na Lọndọn Baịbụl .
Emlin mecharakwara kwaga n’ obodo Belfast , nke dị n’ Ayaland .
O mechara kwuwe okwuchukwu n’ otu chọọchị dị n’ obodo Belfast .
Mgbe obere oge gafere , o kwuwere okwuchukwu na Dọblịn nakwa n’ ebe dị iche iche .
GỊNỊ MERE E JI BO YA EBUBO NA IHE Ọ KỤZIRI BỤ ỤGHA ?
N’ oge niile ahụ , Emlin nọ na- amụsi Baịbụl ike .
Ihe ọ mụtara mere ka o nyowe nkụzi Atọ n’ Ime Otu enyo n’ agbanyeghị na o kwebuuru na ya .
Mgbe o lebara anya n’ akwụkwọ Matiu , Mak , Luk , na Jọn , o doro ya anya na Baịbụl ekwughị na Chineke bụ Atọ n’ Ime Otu .
Emlin agwaghị ndị mmadụ ihe ahụ ọ mụtara ozugbo .
Ma , ụfọdụ ndị chọọchị ya dị na Dọblịn chọpụtara na ọ naghịzi ekwute okwu Atọ n’ Ime Otu ma o kwuwe okwuchukwu na chọọchị .
Emlin ma na ya gwa ndị mmadụ ihe ya chọpụtara , ha agaghị ekweta na nkụzi Atọ n’ Ime Otu abụghị eziokwu .
Ọ bụ ya mere o ji dee , sị : “ Echeghị m na m ka ga- abụ ụkọchukwu ma m gwahaala ndị mmadụ ihe m kweere . ”
N’ ọnwa Jun afọ 1702 , mmadụ abụọ n’ ime ndị chọọchị ya bịakwutere ya ma jụọ ya ihe mere na ọ naghịzi ekwute okwu Atọ n’ Ime Otu ma o kwuwe okwuchukwu .
Emlin gwara ha hoo haa na ya ekwetaghịzi na Chineke bụ Atọ n’ Ime Otu .
Ọ gwakwara ha na ya achọghịzi ịbụ ụkọchukwu ha .
Akwụkwọ Emlin dere nke gosiri ihe Akwụkwọ Nsọ kwuru mere o ji bụrụ na Jizọs abụghị Chineke Onye Kasị Elu
Mgbe ụbọchị ole na ole gafere , Emlin hapụrụ Dọblịn gawa Ingland .
Ma mgbe ọnwa abụọ na izu abụọ gafere , ọ laghachiri Dọblịn ka o mee ihe ụfọdụ n’ ebe ahụ .
O bu n’ obi na ya mechaa ihe ọ bịara ime , na ya ga- aga birizie na Lọndọn .
Ọ nọ na Dọblịn dee otu akwụkwọ kwuru gbasara Jizọs Kraịst .
N’ akwụkwọ ahụ , o dere ihe Akwụkwọ Nsọ kwuru mere o ji bụrụ na Jizọs abụghị Chineke Onye Kasị Elu .
Ihe ahụ o dere were ndị chọọchị ya ahụ dị na Dọblịn ezigbo iwe , ha agbaa ya akwụkwọ .
A nwụchiri Emlin ma kpụpụ ya n’ ụlọikpe dị na Dọblịn n’ abalị iri na anọ n’ ọnwa Jun afọ 1703 .
N’ otu akwụkwọ Emlin dere , o kwuru na “ ihe mere e ji gbaa ya akwụkwọ bụ na a sịrị na ọ kụziri nkụzi ụgha n’ akwụkwọ o bipụtara n’ ihi na o dere na Jizọs Kraịst na Nna ya bụ́ Chineke ahaghị . ”
E kpere Emlin ikpe arụrụala .
Ndị bishọp asaa si na Chọọchị Ayaland na
ndị ọkàikpe nọ n’ oche mgbe a na- ekpe ikpe ahụ .
Otu ọkàiwu a ma ama aha ya bụ Richad Levins gwara Emlin na a gaghị ekwe ka ọ zara ọnụ ya .
Mgbe e kpechara ikpe ahụ , onyeisi ndị ọkàikpe e nwere n’ Ayaland , bụ́ Richad Paịn , gwara ndị ga- ekpebi ikpe ahụ ka ha kpebie ya otú a chọrọ n’ ihi na “ ndị bishọp bụ́ ndị nwe ya nọ ebe ahụ . ”
Ọ ga- abụ na ọ na- agwa ha na ọ bụrụ na ha amaghị Emlin ikpe , a ga- emesi ha ike .
“ Ọ bụ eziokwu m kweere gbasara Chineke na ebube ya mere e ji ata m ahụhụ . ”
— Ọ bụ Tọmọs Emlin kwuru ihe a
E mechara maa Emlin ikpe .
Otu nnukwu ọkàikpe gwaziri Emlin ka o kwuo na ihe ahụ o dere n’ akwụkwọ ya abụghịzi eziokwu .
Ma , Emlin jụrụ .
Ebe ọ bụ na ọ jụrụ , a tụrụ ya mkpọrọ otu afọ , gwakwa ya ego ole ọ ga- akwụ .
Ma , ọ nọrọ n’ ụlọ mkpọrọ ahụ afọ abụọ n’ ihi na o nweghị ike ịkwụ ụgwọ a sị ya kwụọ .
Ihe zọrọ ya bụ na otu enyi ya nwoke bịara rịọ ndị isi ka ha wepụ ego n’ ego ahụ a sị ya kwụọ .
A kpọpụtara Emlin n’ ụlọ mkpọrọ n’ abalị iri abụọ na otu n’ ọnwa Julaị afọ 1705 .
Ahụhụ ọ tara mere ka o dee ihe ahụ anyị dere ná mbido isiokwu a .
O dere , sị : “ Ọ bụ eziokwu m kweere gbasara Chineke na ebube ya mere e ji ata m ahụhụ . ”
Emlin mechara kwaga Lọndọn .
N’ ebe ahụ , ọ hụrụ otu nwoke aha ya bụ Wiliam Wistịn .
Wistịn ma Baịbụl nke ọma .
A chụpụrụ ya n’ obodo ya n’ ihi na o dere ihe o chere bụ́ eziokwu n’ akwụkwọ o bipụtara .
Wistịn ejighị Emlin egwu egwu .
O kwuru na Emlin bụ ‘ ụkọchukwu mbụ kụziri eziokwu si n’ aka Ndị Kraịst oge gboo . ’
GỊNỊ MERE O JI KWUO NA NKỤZI ATỌ N’ IME OTU ABỤGHỊ EZIOKWU ?
Wiliam Wistịn na otu ọkà mmụta a ma ama bụ́ Aịzik Niutịn chọpụtara na Baịbụl ekwughị na Chineke bụ Atọ n’ Ime Otu .
Emlin chọpụtakwara otu ihe ahụ .
O kwuru , sị : ‘ Agụọla m Akwụkwọ Nsọ nke ọma , chebara ya ezigbo echiche ma chọpụta na ihe m kweburu gbasara Atọ n’ Ime Otu abụghị eziokwu .
Ọ bụ ya mere na ekwetazighị m n’ Atọ n’ Ime Otu . ’
O kwuziri na “ ọ bụ naanị Chineke , bụ́ Nna Jizọs Kraịst , bụ Onye Kasị Elu . ”
Gịnị mere Emlin ji kwuo ihe a o kwuru ?
O nwere ọtụtụ ebe ọ gụrụ na Baịbụl gosiri na Jizọs dị iche na Nna ya .
Lee ụfọdụ n’ ime ha ( e dere ihe Emlin kwuru gbasara amaokwu ndị ahụ ná mkpụrụ akwụkwọ okpotokpo ) :
Jọn 17 : 3
: “ O nweghị ebe e kwuru na Kraịst bụ otu Chineke ahụ , ma ya fọdụzie ikwu na ọ bụ naanị ya bụ Chineke . ”
Ọ bụ naanị Nna ya ka a kpọrọ “ onye naanị ya bụ ezi Chineke . ”
Jọn 5 : 30
: “ Ọkpara ahụ anaghị eme uche ya , kama ọ na- eme uche Nna ya . ”
: “ Ọ bụ Nna ya nyere ya Ndụ . ”
Ndị Efesọs 1 : 3
: “ A na- akpọkarị Jizọs Kraịst Ọkpara Chineke , ma e nweghị ebe a kpọrọ Nna ya Nna Chineke n’ agbanyeghị na a na- akpọkarị ya Nna Onyenwe anyị bụ́ Jizọs . ”
Mgbe Emlin chebachaara amaokwu niile ahụ echiche , o kwuru hoo haa , sị : “ O nweghị ebe e kwuru n’ Akwụkwọ Nsọ na Nna , Ọkpara , na Mmụọ Nsọ bụ otu , bụrụkwa otu onye . ”
GỊNỊ KA ANYỊ NWERE IKE ỊMỤTA N’ IHE EMLIN MERE ?
Taa , ụjọ na- eme ka ọtụtụ ndị ghara ikwu na ihe Akwụkwọ Nsọ kwuru bụ eziokwu .
Ma , Emlin gbachiteere eziokwu dị na Baịbụl .
Ọ jụrụ ajụjụ , sị , “ Ọ bụrụ na o doro mmadụ anya na ihe ọ chọpụtara n’ Akwụkwọ Nsọ bụ eziokwu bara uru , ma o nweghị ike ịgwa ya ndị ọzọ , gịnịzi mere o ji na- agụ Akwụkwọ Nsọ ma na- amụ ya ? ”
Emlin agbaraghị eziokwu ọsọ .
Ihe Emlin mere na ihe ndị ọzọ dị ka ya mere kwesịrị ime ka anyị chee echiche ma ànyị ga- agbachitere eziokwu ma ọ bụrụ na ndị ọzọ na- eleda anyị anya n’ ihi ihe anyị kweere .
Anyị nwekwara ike ịjụ onwe anyị ma ‘ ihe ka anyị mkpa ọ̀ bụ ịgbachitere ihe Akwụkwọ Nsọ kwuru ka ọ̀ bụ ịchọ ka ndị obodo anyị na- akwanyere anyị ùgwù ? ’
Ajụjụ Ndị Baịbụl Zara
Gịnị ka Jizọs ga- eme n’ ọdịnihu ?
Mgbe Jizọs nwụrụ n’ afọ 33 , a kpọlitere ya n’ ọnwụ , ya alaghachi n’ eluigwe .
Mgbe ọtụtụ afọ gafere , e chiri ya eze n’ eluigwe .
(
Daniel 7 : 13 , 14
) Ebe ọ bụ na e chiela Jizọs eze , ọ ga- eme ka udo dịrị n’ ụwa n’ ọdịnihu , meekwa ka a ghara inwe onye ga- ada ogbenye .
—
Gụọ
Abụ Ọma 72 : 7 , 8 ,
Ebe ọ bụ na e chiela Jizọs eze , ọ ga- eme ka ihe ọjọọ kwụsị n’ ụwa
Mgbe Jizọs ga- achịwa ụwa , ọ ga- arụ ọtụtụ ọrụ ebube .
Ọ ga- eji ike Nna ya nyere ya mee ka ụmụ mmadụ zuo okè .
N’ oge ahụ , ụwa ga- atọ ụmụ mmadụ ụtọ n’ ihi na e nweghịzi onye ga na- anwụ anwụ ma ọ bụ na- aka nká .
—
Jọn 5 : 26-29 ;
1 Ndị Kọrịnt 15 : 25 , 26
Gịnị ka Jizọs na- eme ugbu a ?
N’ oge anyị a , Jizọs na- ahazi ọrụ ikwusa ozi ọma nke ezigbo ndị na- eso ụzọ ya na- arụ n’ ụwa niile .
Ndị na- eso ụzọ ya na- akụziri ndị mmadụ ihe Baịbụl kwuru banyere Alaeze Chineke .
Jizọs kwuru na ya ga na- enyere ndị na- eso ụzọ ya aka n’ ọrụ a ha na- arụ ruo mgbe Alaeze Chineke ga- ewepụ ọchịchị ụmụ mmadụ .
—
Matiu 24 : 14 ;
28 : 19 , 20
Jizọs ji ezigbo ọgbakọ Ndị Kraịst na- akụziri ndị mmadụ otú ka mma ha kwesịrị isi na- ebi ndụ .
Ọ ga na- enyere ha aka ruo mgbe e bibiri ụwa ọjọọ a , bụ́ mgbe ụwa ga- aghọ paradaịs otú Chineke kwere ná nkwa .
—
2 Pita 3 : 7 ,
Mkpughe 7 : 17
Ụlọ Nche Mee 1 , 2014
È Nwere Onye Ma Ihe Ga- eme n’ Ọdịnihu ?
Isiokwu Ndị Dị n’ Akwụkwọ A
Ọtụtụ Ihe Ndị Mmadụ Na- ekwu Gbasara Ọdịnihu Anaghị Emezu
Ị̀ chọrọ ịma ihe ga- eme n’ ọdịnihu ?
Ọtụtụ ndị chọrọ ịma .
E nwere ọtụtụ ndị na- ekwu ihe ga- eme n’ ọdịnihu .
Ma ọtụtụ mgbe , ihe na- emecha mee na- adị iche n’ ihe ha kwuru .
Gụọ ihe ndị a :
NDỊ ỌKÀ MMỤTA SAYENSỊ
na- emefu nnukwu ego ka ha nwee ike ịmata ihe ndị ka ga- eme eme .
Ha na- eji ọkpọka ngwá ọrụ achọpụta ihe ndị ahụ ma gwazie ọhaneze .
Dị ka ihe atụ , ha na- agwa ọhaneze ma mmiri ọ̀ ga- ezo n’ ebe ha bi ma ọ bụ na ọ gaghị ezo .
Ha na- agwakwa ha otú ala na mmiri na ikuku ndị mmadụ na- emebi nwere ike isi kpaa ụwa aka ọjọọ .
NDỊ ỌKACHAMARA
na- ekwu otú ihe ga- esi aga n’ azụmahịa nakwa n’ ọchịchị .
E nwere otu nwoke a na- akpọ Warren Buffett .
O so ná ndị kacha nwee ego n’ ụwa .
Ndị mmadụ na- akpọ ya agbara n’ ihi na ọ na- ama azụmahịa ọ ga- abụ ya tinye ego na ya , ya erite ezigbo uru .
Otu ọkachamara aha ya bụ Nate Silver enyochaala ihe ndị merela eme , ọ na- esikwa n’ ihe ndị ọ chọpụtara ekwu ihe ga- eme n’ Amerịka .
O nweghị ụdị ihe ọ na- anaghị ekwu , ma otú ihe ga- esi aga n’ ọchịchị Amerịka ma ndị na- eme fim n’ Amerịka a ga- enye ihe nrite .
IHE NDỊ E DERE N’ OGE OCHIE
bụzi ihe ọtụtụ ndị ji mere amụma .
Ụfọdụ ndị weere ihe otu nwoke aha ya bụ Mishel de Nọtradam ( Nọstradamus ) dere n’ ihe dị ka narị afọ anọ na iri isii gara aga ka amụma na- emezu n’ oge a n’ agbanyeghị na ihe o dere edochaghị anya .
Ụfọdụ ndị kwuru na njinji ga- eji n’ ụwa n’ abalị iri abụọ na otu n’ ọnwa Disemba afọ 2012 n’ ihi na ọ bụ n’ ụbọchị ahụ ka kalenda ndị Maya gwụrụ .
NDỊ ISI OKPUKPE
na- ekwu mgbe ụfọdụ na ebelebe ga- egbu n’ ụwa .
Ha na- ekwu ya ka ha dọọ ndị mmadụ aka ná ntị nakwa ka ndị mmadụ bata n’ okpukpe ha .
Otu nwoke aha ya bụ Harold Camping na ndị òtù ya zisara ozi ebe niile na ụwa ga- agwụ n’ afọ 2011 .
O doro ewu na ọkụkọ anya na ụwa agwụghị .
NDỊ NA- AGBA AFA
na- ekwu na ha nwere ike pụrụ iche ha ji amata ihe ga- eme n’ ọdịnihu .
Otu nwoke aha ya bụ Edgar Cayce na otu nwaanyị aha ya bụ Jeane Dixon kwuru ihe ụfọdụ ga- eme n’ agbata afọ 1901 na afọ 2000 , ihe ndị ahụ emechaa mee .
Ma , e nwekwara ọtụtụ ihe ha abụọ kwuru na- emechaghị mee .
Dị ka ihe atụ , Dixon kwuru na a ga- alụ Agha Ụwa nke Atọ n’ afọ 1958 , Cayce ekwuo na mmiri ga- erikpu Niu Yọk n’ ihe dị ka afọ 1975 .
È nwere otú anyị ga- esi amata ihe ndị ga- eme n’ ọdịnihu ?
Ajụjụ a dị mkpa .
Ọ bụrụ na ị mata ihe ndị ga- eme n’ ọdịnihu , o nwere ike ime ka ị gbanwee otú i si ebi ndụ ugbu a .
O nweghị onye n’ ime anyị na- anaghị eche gbasara ihe ga- eme n’ ọdịnihu .
Anyị chọrọ ịma otú ihe ga- adịrị anyị nakwa ndị anyị hụrụ n’ anya .
Onye ọ bụla n’ ime anyị na- ajụ ajụjụ ndị a ma ọ bụ ndị yiri ya : ‘ Ihe ọ̀ ga- adị mma n’ ụwa mgbe ụmụ m ga- eto ?
Ọdachi ndị a na- enwe n’ ụwa , hà ga- eme ka ụwa laa n’ iyi ?
Ò nwere ihe m ga- eme ka ihe dịrị m mma n’ ọdịnihu ? ’
Ihe mere anyị ji ajụ ajụjụ ndị a bụ na anyị chọrọ ka ihe anyị na- eme doo anyị anya , ka ihe na- agazi agazi , ka obi sie anyị ike , nakwa ka anyị mara ebe anyị kwụ akwụ .
Ọ bụrụ na anyị amata ihe ndị ga- eme n’ ọdịnihu , ọ ga- eme ka anyị jikere maka ihe ọ bụla ga- emenụ , obi aghara ikoro anyị n’ elu .
Ị̀ ma otú ihe ga- adịrị gị n’ ọdịnihu ?
Ọ bụrụ na ị maghị , è nwere onye ma ?
Ndị ọkachamara na- agbalị ka ha kwuo ihe ndị ga- eme n’ ọdịnihu .
Ma , ọtụtụ ihe ha na- ekwu anaghị emezu .
Ọ bụ naanị Chineke sịrị na ihe niile o kwuru ga- emezu .
O kwuru na ya ‘ na- anọ ná mmalite kwuo ihe ga- eme n’ ikpeazụ , nọrọkwa n’ oge dị anya gara aga kwuo ihe a na- emebeghị eme . ’
(
Aịzaya 46 : 10
) Ihe Chineke kwuru hà na- emezu n’ eziokwu ?
IHE GOSIRI NA IHE CHINEKE KWURU NA- EMEZU
Gịnị mere i ji kwesị ịmata ma amụma niile Chineke buru n’ oge ochie hà mezuru ?
Weregodị ya na e nwere otu ọkachamara na- ekwu ụbọchị mmiri ga- ezo na ụbọchị anwụ ga- acha .
Ọ bụrụ na mgbe ọ bụla o kwuru na mmiri ga- ezo , mmiri ezoo ma ọ bụ na anwụ ga- acha , anwụ achaa , o doro anya na ị ga- ekweta ihe o kwuru ma ọ gwa gị nke ga- eme echi .
Ọ bụkwa otú ahụ ka ọ dị ma a bịa n’ ihe Chineke kwuru .
Ọ bụrụ na ị chọpụta na ihe ọ bụla o kwuru na- emezu , o doro anya na ị ga- ege ya ntị ma ọ gwa gị otú ihe ga- adịrị gị n’ ọdịnihu .
Ebe a rụzigharịrị arụzi ná mgbidi Ninive dakasịrị adakasị
A GA- EBIBI NNUKWU OBODO :
Ọ bụrụ na e nwere nnukwu obodo nke kparala ike ọtụtụ narị afọ , o siri ike ịhụ onye ga- apụta kwuo na obodo ahụ ga- ada , ya emechaakwa daa .
Chineke si n’ ọnụ onye amụma ya kwuo
na ụdị ihe a ga- eme Ninive , ya bụ na a ga- ebibi ya .
(
Zefanaya 2 : 13-15
) Gịnị ka ndị ọkọ akụkọ ihe mere eme dere gbasara Ninive ?
Ha dere na n’ afọ 632 Tupu Oge Ndị Kraịst , ya bụ , ihe dị ka afọ iri na ise Chineke buchara amụma ahụ , ndị Babịlọn na ndị Midia lụsoro Ninive agha ma merie ya .
Chineke adịla mbụ kwuo na a ga- eme ka Ninive bụrụ ‘ ebe tọgbọrọ n’ efu nke dị ka ala ịkpa . ’
Amụma a Chineke buru ò mezuru ?
Ee , o mezuru .
Ọ bụ eziokwu na obodo ahụ na obodo nta ndị dị ya gburugburu buru ezigbo ibu ,
*
ndị ahụ meriri ya ebichighị ya otú ọtụtụ ndị tụrụ anya na ha ga- eme .
Kama , ha bibiri ya .
È nwere onye ọkachamara ga- ekwuli ụdị ihe a gbasara ọchịchị , ya emee otú o kwuru ya ?
A GA- AKPỌ ỌKPỤKPỤ NDỊ MMADỤ ỌKỤ :
Ò nwere onye obi ga- esi ike ịpụta kwuo na narị afọ atọ na- abịa abịa , otu nwoke ga- akpọ ọkpụkpụ ndị mmadụ ọkụ n’ elu ebe ịchụàjà , kwuokwa obodo ebe ịchụàjà ahụ ga- adị nakwa ezinụlọ a ga- amụ nwoke ahụ ?
Ọ bụrụ na mmadụ ekwuo ụdị ihe a , ya emee , ọ ga- aghọ onye a ma ama .
Otu onye amụma Chineke kwuru na ‘ nwa nwoke a mụrụ n’ ụlọ Devid , onye aha ya bụ Josaya ga- akpọ ọkpụkpụ ndị mmadụ ọkụ ’ n’ elu ebe ịchụàjà dị na Betel .
(
1 Ndị Eze 13 : 1 , 2
) Mgbe ihe dị ka narị afọ atọ gachara , a mụrụ otu eze n’ ezinụlọ Devid ma gụọ ya Josaya n’ agbanyeghị na e nwechaghị ndị na- aza aha ahụ n’ oge a na- ede Baịbụl .
Josaya mere ihe niile ahụ e kwuru na ọ ga- eme .
O mere ka ‘ a chịpụta ọkpụkpụ dị n’ ili ma suo ha ọkụ n’ elu ebe ịchụàjà ’ dị na Betel .
(
2 Ndị Eze 23 : 14-16
) Mmadụ ò nwere ike ibu amụma ahụ , ihe niile emezuchaa , ma ọ bụrụ na Chineke enyereghị ya aka ?
Ndị amụma Chineke kwuru na Babịlọn ga- ada .
Ihe ha kwuru mezuru
OBODO NA- ACHỊ ỤWA GA- ADA :
Ọ bụrụ na mmadụ apụta kwuo aha nwoke a na- amụbeghị amụ nke ga- emeri mba siri ezigbo ike na- achị ụwa , kwuokwa otú ọ ga- esi emeri mba ahụ , ọ ga- atụ ndị mmadụ n’ anya ma ihe o kwuru mee .
Chineke buru amụma na otu nwoke a na- akpọ Saịrọs ga- edu ndị agha ya gaa merie Babịlọn .
O kwukwara na ọ ga- ahapụ ndị Juu e ji eji na Babịlọn ka ha laa nakwa na ọ ga- enyere ha aka ka ha rụgharịa ụlọ nsọ ha .
Ihe ọzọ Chineke kwuru bụ otú Saịrọs ga- esi emeri Babịlọn .
Ọ sịrị na ọ ga- eme ka osimiri Babịlọn taa nakwa na a gaghị emechi ọnụ ụzọ ámá ya emechi ka e nwee ike merie ya ngwa ngwa .
(
Aịzaya 44 : 27–45 : 2
) Ihe niile a Chineke buru n’ amụma hà mezuru ?
Ndị ọkọ akụkọ ihe mere eme kwuru na Saịrọs meriri Babịlọn n’ eziokwu .
Ndị agha Saịrọs mere ihe dị ezigbo ịtụnanya .
Ha mere ka osimiri na- asọ n’ ihu Babịlọn sọrọ gawa ebe ọzọ , ya emezie ka osimiri ahụ dị n’ ihu Babịlọn taa .
Ndị agha ahụ sikwa n’ ọnụ ụzọ ámá Babịlọn bata n’ ihi na ndị Babịlọn emechighị ọnụ ụzọ ámá ha emechi .
Saịrọs mechara hapụ ndị Juu ka ha lawa , gwakwa ha na ha nwere ike ịrụzigharị ụlọ nsọ ha dị na Jeruselem .
O nweghị onye tụrụ anya na Saịrọs ga- eme ihe a n’ ihi na ọ naghị efe Chineke ndị Juu .
(
Ezra 1 : 1-3
) E wezụga Chineke , ò nwere onye ga- ekwuli ihe niile a , ha emezuo ?
Anyị elebala anya n’ amụma atọ gosiri na ihe ọ bụla Chineke kwuru na- emecha mee .
E nwekwara ọtụtụ ihe ndị ọzọ Chineke kwuru , ha emezuchaa .
Onye ndú ndị Juu aha ya bụ Jọshụa gwara ndị Juu ibe ya ihe doro onye ukwu na onye nta n’ ime ha anya .
Ọ sịrị ha : ‘ Unu ji obi unu dum na mkpụrụ obi unu dum mara nke ọma na ọ dịghị otu ihe n’ ime ihe ọma niile Jehova bụ́ Chineke unu gwara unu nke na- emezughị .
Ha niile emezuworo unu .
Ọ dịghị otu ihe n’ ime ha nke na- emezughị . ’
(
Jọshụa 23 : 1 , 2 ,
14
) Ndị Juu ahụ ma na Chineke na- emezu nkwa ọ bụla o kwere na amụma ọ bụla o buru .
Ma , olee otú Chineke si emezu ihe niile o kwuru ?
Buru n’ obi na otú Chineke si eme ihe dị ezigbo iche n’ otú mmadụ si eme ihe .
Ihe mere o ji dị mkpa ka i buru ihe a n’ obi bụ na e nwere ihe dị ezigbo mkpa Chineke kwuru ga- eme n’ oge na- adịghị anya .
Ihe ahụ gbasakwara gị .
OTÚ IHE CHINEKE KWURU SI DỊ ICHE N’ IHE MMADỤ KWURU
Ndị mmadụ na- esikarị n’ ihe ndị ọkà mmụta sayensị chọpụtara ma ọ bụ n’ ihe ndị merela eme ma ọ bụ ndị nke ka na- eme eme ekwu ihe ndị ha chere ga- eme n’ ọdịnihu .
Ụfọdụ na- ekwu ihe ga- eme n’ ọdịnihu n’ ihi ihe ha nụrụ n’ ọnụ ndị sịrị na ha na- ahụ ma n’ ìhè ma na nzuzo .
Ha kwuchaa ihe ha chere , ha anọrọzie na- ele n’ anya n’ anya ka ha mara ihe ga- eme .
—
Ilu 27 : 1
Ma , Chineke anaghị eme ka mmadụ .
Ọ ma otú ihe niile si aga , marakwa otú ụmụ mmadụ si akpa àgwà na otú ha si eche echiche .
N’ ihi ya , ọ bụrụ na ọ chọrọ ịma ihe ndị mmadụ ma ọ bụ mba dị iche iche ga- eme n’ ọdịnihu , ọ ga- ama .
Ma , Chineke nwekwara ike ịgbanwe otú ihe si aga ka ihe o kwuru nwee ike mezuo .
Ọ sịrị : ‘ Okwu m nke si n’ ọnụ m pụta agaghị agba aka lọghachikwute m .
Ọ ga- emezu ihe m zigara ya ka o mee . ’
(
Aịzaya 55 : 11
) E nwere ike ikwu na mgbe Chineke buru amụma ụfọdụ , ihe ọ na- eme bụ ịmara anyị ọkwa ma ọ bụ ịgwa anyị ihe ụfọdụ yanwa ga- eme n’ ọdịnihu .
Chineke na- eme ka ihe o kwuru mezuo otú o kwuru ya .
OTÚ IHE GA- ADỊRỊ GỊ N’ ỌDỊNIHU
È nwere amụma e buru ga- emezu n’ ọdịnihu nke gbasara gị na ndị ị hụrụ n’ anya ?
Ọ bụrụ na ị maara na ajọ ifufe ga- efe , ị ga- eme ihe ọ bụla i nwere ike ime ka ọ ghara ịta isi gị .
Ọ bụkwa ụdị ihe a ka i kwesịrị ime ma a bịa n’ amụma ndị e buru na Baịbụl .
Chineke ekwuola na ya na- aga ịgbanwe ọtụtụ ihe n’ ụwa n’ oge na- adịghị anya .
( Gụọ igbe isiokwu ya bụ : “
Ihe Chineke Kwuru na Ya Ga- eme n’ Ọdịnihu
. ” )
Ihe ndị ahụ Chineke kwuru dị ezigbo iche n’ ihe ndị sịrị na ha bụ ndị ọkachamara na- ekwu .
Ihe anyị na- ekwu bụ na Baịbụl agwala anyị otú ihe ga- esi aga n’ ụwa a .
Ọ bụrụ na ị gụọ ya , ị ga- amata ihe ndị ga- emecha mee .
Chineke kwuru na ya “ na- anọ ná mmalite kwuo ihe ga- eme n’ ikpeazụ . ”
O kwukwara na ‘ ihe ya kpebiri ga- adịgide nakwa na ya ga- eme ihe niile dị ya ụtọ . ’
(
) N’ eziokwu , ihe nwere ike ịdịrị gị na ndị ezinụlọ gị mma n’ ọdịnihu .
Jụọ Ndịàmà Jehova ka ha gwa gị ihe Baịbụl kwuru ga- eme n’ oge na- adịghị anya .
Ndịàmà Jehova anaghị agba afa , ha anaghịkwa ekwu na e nwere mmụọ na- agwa ha okwu .
Ihe ọzọ bụ na ha enweghị ike pụrụ iche ha ji amata ihe ga- eme n’ ọdịnihu .
Kama , ha na- amụsi Baịbụl ike .
N’ ihi ya , ha nwere ike ịgwa gị ọtụtụ ihe ọma Chineke na- akwadebere gị ka ihe dịrị gị mma n’ ọdịnihu .
Ndịàmà Jehova Hà Kweere na Jizọs ?
MMADỤ IKWERE NA JIZỌS DỊ EZIGBO MKPA
Anthony :
Tim , ndeewo .
Obi dị m ụtọ ịhụ gị ọzọ .
Tim :
Nnọọ .
Obi dịkwa m ụtọ ịhụ gị .
M weteere gị
Teta !
ọhụrụ anyị bipụtara .
Ama m na isiokwu ndị gbara na ha ga- atọ gị ụtọ .
I meela .
Obi dị m ụtọ na ị bịara taa n’ ihi na e nwere ihe m chọrọ ịjụ gị .
Ọ dị mma .
Olee ihe ọ bụ ?
E nwere ụbọchị onye mụ na ya na- arụkọ ọrụ na- ekwurịta okwu , mụ asị ya na e nwere akwụkwọ dị ezigbo ụtọ i nyere m .
Ma , ọ gwara m na mụ ekwesịghị ịgụ ya n’ ihi na Ndịàmà Jehova ekweghị na Jizọs .
Ọ̀ bụ eziokwu na unu ekweghị na Jizọs ?
M gwara ya na m ga- ajụ gị ya ụbọchị ọzọ ị bịara .
Obi dị m ụtọ na ị jụrụ m .
Otú a ị jụrụ Onyeàmà Jehova dị mma karịa ịjụ onye ọzọ .
Ị manụ na o nweghị otú ka mma mmadụ ga- esi amata ihe onye ọzọ kweere ma ọ́ bụghị ịjụ onye ahụ .
Ọọ ya .
Nke bụ́ eziokwu bụ na Ndịàmà Jehova kweere na Jizọs .
Anyị kwedịịrị na mmadụ ga- enwerịrị okwukwe na Jizọs tupu a zọpụta ya .
M ma na i kweere na Jizọs , ma ihe mere m ji jụwazie gị ya bụ ihe ahụ onye mụ na ya na- arụkọ ọrụ kwuru .
Echeghị m na mụ na gị ekwutụla gbasara ya .
Ị̀ ga- achọ ka m gosi gị amaokwu ụfọdụ dị na Baịbụl gosiri na mmadụ inwe okwukwe na Jizọs dị ezigbo mkpa ?
Ndịàmà Jehova na- agụrụ ha ndị mmadụ ma ha ziwe ha ozi ọma .
Ebe mbụ anyị ga- agụ bụ ihe Jizọs kwuru na
Jọn 14 : 6
.
O kwuru ya mgbe ya na otu n’ ime ndịozi ya na- akparịta ụka .
Ebe ahụ sịrị : “ Jizọs wee sị ya : ‘ Ọ bụ m bụ ụzọ na eziokwu na ndụ .
Ọ dịghị onye na- abịakwute Nna m ma ọ́ bụghị site na mụ . ’ ”
Ònye ka amaokwu a kwuru na anyị ga- esi n’ aka ya bịakwute Chineke ?
Ọọ Jizọs .
Gbam !
Ọọ ihe Ndịàmà Jehova kweere .
Ka m jụgodị gị otu ajụjụ : N’ ihe ị ma gbasara Chineke , olee onye anyị kwesịrị ikpe ekpere n’ aha ya ?
I kwutere ya .
Ọọ ya mere m ji ekpe ekpere niile m na- ekpe n’ aha Jizọs .
Ọọ kwa ihe Ndịàmà Jehova niile na- eme .
Ọ dị mma na ị gwara m .
Amaokwu ọzọ anyị ga- eleba anya bụ
Jọn 3 : 16
.
Amaokwu a dị ezigbo mkpa nke na ọ bụrụ na a sị ka e si na Baịbụl wepụta otu amaokwu gosiri ihe Jizọs bịara mee n’ ụwa , ọ bụ amaokwu a ka a ga- ewepụta .
Biko , gụọ ya .
Ngwanụ .
Ọ sịrị : “ N’ ihi na Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
I meela .
Ị̀ nụtụla ihe a amaokwu a kwuru ?
Ee .
M nụla ya ọtụtụ ugboro na chọọchị anyị .
Ọtụtụ ndị ma ihe amaokwu a kwuru .
I leruo ya anya , ị ga- ahụ na Jizọs sịrị na Chineke ga- eme ka ụmụ mmadụ nweta ndụ ebighị ebi maka na ọ hụrụ ha n’ anya .
Ma , olee ihe o kwuru anyị ga- eme ka anyị nweta ndụ ebighị ebi ?
Ọ sịrị na anyị ga- enwe okwukwe .
Ihe i kwuru bụ eziokwu .
Anyị ga- enwe okwukwe na Jizọs Kraịst , bụ́ Ọkpara Chineke mụrụ naanị ya .
N’
a m wetaara gị , ị ga- ahụ na e kwuru na peeji ya nke abụọ na ihe ga- eme ka anyị nweta ndụ ebighị ebi bụ inwe okwukwe na Jizọs .
E kwuru na otu n’ ime ihe ndị mere e ji ebipụta
bụ na “ ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke . ”
Nke bụ́ na akwụkwọ unu kwudịrị na unu kweere na Jizọs ?
Gịnịzi mere ndị mmadụ ji ekwu na unu ekweghị na Jizọs ?
Ọ ga- abụ na e nwere ọtụtụ ihe mere ha ji ekwu ya .
Ụfọdụ nwere ike ịna-ekwu ya maka na ha nụrụ mgbe ndị ọzọ kwuru ya , ma ọ bụkwanụ ya abụrụ pastọ ha ma ọ bụ ụkọchukwu ha gwara ha ya .
Ihe gbatara m n’ uche ugbu a bụ na ụfọdụ nwere ike ịna-ekwu ya maka na unu na- aza Ndịàmà Jehova kama ịza Ndịàmà
Jizọs .
O nwere ike iso n’ ihe mere ha ji ekwu ya .
Ma , gịnị mere unu ji ekwukarị banyere Jehova ?
‘ EMEWO M KA HA MARA AHA GỊ ’
Otu ihe kpatara ya bụ na anyị kweere na ọ dị mkpa ka anyị na- akpọ Chineke aha ya otú Ọkpara ya , bụ́ Jizọs , mere .
Lee ihe Jizọs gwara Chineke n’ ekpere .
E dere ya na
Jọn 17 : 26
.
Biko , gụọ ebe ahụ .
Oo .
Ọ sịrị : “ Emewokwa m ka ha mara aha gị , m ga- emekwa ka a mara ya , ka ịhụnanya i nwere n’ ebe m nọ wee dịrị n’ ime ha , mụ na ha adịkwa n’ otu . ”
I meela .
Ị̀ hụrụ na Jizọs sịrị na ya mere ka a mara aha Chineke .
Olee ihe i chere mere o ji mee otú ahụ ?
Eeem , amaghị m .
Mmadụ ga- enwerịrị okwukwe na Jizọs tupu a zọpụta ya
Ka anyị gụọ ebe ọzọ ga- eme ka ihe a anyị na- ekwu dokwuo gị anya .
Ebe m bu n’ obi bụ
Joel 2 : 32
.
Mbido ya sịrị : “ Onye ọ bụla nke ga- akpọku aha Jehova ga- alanahụ . ”
Ama m na i kwetara na ọ bụrụ na ịkpọ aha Jehova ga- eme ka mmadụ lanahụ mbibi ma ọ bụ ka a zọpụta onye ahụ , Jizọs ga- amarịrị gbasara ya ?
Ihe ọ pụtara bụ na otu ihe mere Jizọs ji chọọ ka ndị na- eso ụzọ ya mara aha Chineke ma na- akpọ ya aha ahụ bụ ka a zọpụta ha .
O sokwa n’ ihe ndị mere anyị ji ekwukarị gbasara Jehova .
Anyị ma na ọ dị mkpa ka anyị mee ka ndị mmadụ mara aha Chineke , anyị chọkwara inyere ha aka ka ha na- akpọ aha ahụ .
Ọ bụrụgodị na ndị mmadụ amaghị aha Chineke ma ọ bụkwanụ na ha anaghị akpọ ya aha ya , mgbe ọ bụla e kwuru banyere Chineke , ha na- ama onye a na- ekwu .
Ha nwere ike ịma onye a na- ekwu .
Ma , ihe mere Chineke ji gwa anyị aha ya bụ na ọ chọrọ ka ọ dịrị anyị mfe ịkpa ya nso .
Aghọtachaghị m ihe ị na- ekwu .
Ka m meere gị otu ihe atụ .
Ò nwere ihe gaara emebi ma ọ bụrụ na anyị amaghị aha Mozis ?
Mba , o nweghị .
Naanị ihe anyị gaara ama bụ na
e nwere otu nwoke mere ka Osimiri Uhie kewaa ma ọ bụ na e nwere otu nwoke e nyere Iwu Iri ahụ .
Anyị agakwaraghị ama aha Noa .
Naanị ihe anyị ga- anụ bụ na e nwere otu nwoke wuru ụgbọ e ji zọpụta ya na ezinụlọ ya na ụmụ anụmanụ .
Ihe ọ pụtakwara bụ na ihe anyị gaara ama gbasara Jizọs Kraịst bụ na e nwere onye si n’ eluigwe bịa nwụọ n’ ihi mmehie anyị .
Ọ́ bụghị ya ?
Ma Chineke mere ka anyị mara aha ha .
Aha ha anyị ma mere ka o dokwuo anyị anya na ihe ndị Baịbụl kọrọ gbasara ha mere eme .
Ọ bụ eziokwu na anyị ahụtụbeghị Mozis , Noa , na Jizọs , ma aha ha anyị ma mere ka anyị ghọtakwuo na ha dịrị ndụ n’ eziokwu .
Ihe a i kwuru bụ eziokwu , ma ọ gbatatụbeghị m n’ obi .
O so n’ ihe mere Ndịàmà Jehova ji akpọkarị Chineke aha ya .
Anyị chọrọ ka ndị mmadụ nwee okwukwe na Jehova Chineke dị adị nakwa na ha na ya nwere ike ịdị ná mma .
Ma , anyị ejighị Jizọs egwu egwu .
Anyị na- eme ka ndị mmadụ mara ọrụ Jizọs rụrụ nke mere a ga- eji zọpụta anyị .
Ị̀ ga- achọ ka anyị gụọ otu ebe ọzọ ga- eme ka ị ghọta ihe m na- ekwu ?
Nsogbu adịghị .
Anyị agụbuola
.
Ị ga- echeta na Jizọs kwuru n’ ebe ahụ na ya bụ “ ụzọ na eziokwu na ndụ . ”
Ka anyị gụzie ihe Jizọs kwuru na
Jọn 14 : 1
.
Biko , gụọ ihe o kwuru ná ngwụcha amaokwu ahụ .
Ọ dị mma .
Ọ sịrị : “ Nweenụ okwukwe n’ ebe Chineke nọ , nweekwanụ okwukwe n’ ebe mụ onwe m nọ . ”
I meela .
Ị̀ ga- asị ugbu a na ọ bụrụ na mmadụ nwere okwukwe naanị na Jizọs ma ọ bụ naanị na Jehova , na onye ahụ nwere ezigbo okwukwe ?
Mba .
Jizọs sịrị na anyị ga- enwe okwukwe na Chineke , nweekwa na yanwa .
Ọọ eziokwu .
Ama m na ị ga- ekweta na mmadụ
ikwu n’ ọnụ
na ya nwere okwukwe na Chineke nakwa na Jizọs abụghị ebe okwu biri .
Àgwà anyị kwesịrị igosi na anyị nwere okwukwe .
Ma , olee otú mmadụ ga- esi egosi na ya nwere okwukwe na Chineke nakwa na Jizọs ?
M ga- achọ ka anyị leba ajụjụ a anya ma m bịa ụbọchị ọzọ .
Ọ dị mma otú ahụ .
Ị̀ Maara ?
Gịnị mere e ji akụjisi ndị omekome ụkwụ ma a kpọgide ha n’ osisi ?
E nwere ihe Oziọma Jọn kwuru banyere Jizọs na ndị omekome abụọ a kpọgidere ha na ya n’ osisi .
Ọ sịrị : ‘ Ndị Juu rịọrọ Paịlet ka o mee ka a kụjisie ha ụkwụ , ka e bupụkwa ozu ha . ’
—
Jọn 19 : 31
E kwuru n’ iwu ndị Juu na ọ bụrụ na e gbuo onye omekome ma kwụwa ozu ya n’ osisi , a gaghị ahapụ ozu ya “ n’ elu osisi abalị dum . ”
(
Diuterọnọmi 21 : 22 , 23
) Ọ ga- abụkwa na ndị Juu na- eme ihe a e kwuru n’ iwu ha ma ndị Rom kpọgbuo ndị Juu n’ osisi .
Ihe mere ndị Juu ji rịọ Paịlet ka a kụjisie Jizọs na ndị omekome abụọ ahụ ụkwụ bụ na ha chọrọ ka ha nwụọ ngwa ngwa ka e nwee ike ili ha tupu Ụbọchị Izu Ike amalite ná mgbede .
Otú ndị Rom na- esikarị akpọgbu ndị omekome bụ na ha na- eji ntu akụgide aka onye omekome na ụkwụ ya n’ osisi .
E bulie osisi ahụ elu , ụfụ ga na- afụ ya abụghị ihe e ji ọnụ ekwu n’ ihi na ihe ji ahụ́ ya niile bụ ntu ahụ a kụgidere ya n’ ụkwụ na n’ aka .
Ọ bụrụ na onye ahụ achọọ ikuru ume , ọ ga- agbagidesi ụkwụ ike ná ntu a kụrụ ya n’ ụkwụ ka o nwee ike ibuli onwe ya elu kuru ume .
Ma , ọ gaghị emeli ya ma a kụjisie ya ụkwụ .
Ọ ga- anwụ n’ egbughị oge maka na ọ naghịzi eku ume nke ọma ma ọ bụkwanụ ya anwụọ maka na ọbara anaghịzi agazu ya ahụ́ .
Olee otú e si eji èbè alụ agha n’ oge ochie ?
Ọ bụ èbè ka Devid ji gbuo otu nwoke gbara ajọ dimkpa aha ya bụ Golayat .
Ọ ga- abụ na Devid mụtara otú e si agba èbè n’ oge ọ na- azụ atụrụ mgbe ọ bụ nwata .
—
1 Samuel 17 : 40-50
Ihe a kpụrụ n’ ahụ́ ájá nke gosiri ebe ndị Asiria ji èbè na- alụso obodo ndị juu agha
E nwere ọtụtụ ihe ndị Ijipt na ndị Asiria kpụrụ n’ ahụ́ ájá n’ oge Baịbụl .
Èbè so na ha .
Èbè bụ obere akpụkpọ anụ ma ọ bụ obere ákwà nwere oghere e kegidere eriri n’ isi ya abụọ .
Onye na- agba èbè na- etinye nkume kwọrọ mụrụmụrụ ma ọ bụ dị okirikiri n’ etiti obere akpụkpọ anụ ahụ ma ọ bụ obere ákwà ahụ .
Nkume ahụ nwere ike ịha ka obere oroma .
Ọ na- efegharị èbè ahụ n’ elu isi ya ma hapụ otu n’ ime eriri abụọ ahụ ka nkume ahụ gbapụ .
Ọ bụrụ na ọ gbapụ , ọ na- efere gaa kụọ n’ ihe a chọrọ ka ọ kụọ .
A hụla ọtụtụ nkume ndị na- agba èbè ji lụọ agha n’ oge ochie .
A hụrụ ha n’ ihe ndị na- amụ banyere ihe ndị mgbe ochie gwupụtara n’ Izrel nakwa ná mba ndị gbara ya gburugburu .
Ndị bụ́ aka ochie n’ ịlụ agha nwere ike iji èbè ha gbapụ nkume otú ọ ga- eji oké ọsọ gaa kụọ n’ ihe a chọrọ ka ọ kụọ .
Ọsọ ọ ga- eji nwere ike ịkarị nke ụgbọala na- efe ọsọ .
Ụfọdụ ndị ọkà mmụta ekwuola na ọ bụrụ na e jiri èbè gbapụ nkume , o nwere ike iru ebe akụ́ a gbapụrụ agbapụ ga- eru .
Ma , otu ihe doro anya bụ na otú ahụ e nwere ike iji ụta gbaa mmadụ akụ́ , onye ahụ anwụọ , ọ bụkwa otú ahụ ka e nwere ike iji èbè gbaa mmadụ nkume , onye ahụ anwụọ .
—
Ndị Ikpe 20 : 16
O Diri Ọnwụ Nwa Ya
MERI gbusara ikpere n’ ala na- ebe ákwá .
Otú obi si jọọ ya njọ abụghị ihe e ji ọnụ ekwu .
Nwa ya tara ahụhụ ọtụtụ awa n’ elu osisi tupu ya ekubie ume .
Ọ dịkwa ya ka ọ̀ ka na- anụ mkpu ikpeazụ nwa ya tiri .
Ọchịchịrị gbara n’ obodo ahụ n’ elekere iri na abụọ nke ehihie .
Ugbu a , ala amaakwala jijiji .
(
Matiu 27 : 45 ,
) O nwere ike ịdị Meri ka Jehova ò ji ọchịchịrị ahụ gbaranụ na ala ọma jijiji ahụ merenụ na- egosi ndị mmadụ na ọnwụ Jizọs Kraịst wutere ya karịa otú o wutere onye ọ bụla ọzọ .
Meri nọ ebe ahụ a na- akpọ Gọlgọta ma ọ bụ Ebe Okpokoro Isi na- eruru nwa ya uju .
Anwụ na- acha n’ ehihie ahụ .
Anwụ ahụ jikwa nke nta nke nta mee ka ebe niile gbachapụ .
(
Jọn 19 : 17 ,
25
) Ọ ga- abụ na e nwere ọtụtụ ihe Meri chetara .
Otu n’ ime ha nwere ike ịbụ ihe mere n’ afọ iri atọ na atọ tupu mgbe ahụ .
Ya na Josef ku ọmarịcha nwa ha bịa n’ ihu Chineke n’ ụlọ nsọ dị na Jeruselem .
Ka ha nọ n’ ebe ahụ , otu agadi nwoke aha ya bụ Simiọn si n’ ike mmụọ nsọ buo amụma .
O kwuru ihe ndị dị ebube Jizọs ga- eme , kwuokwa na otu ụbọchị , ọ ga- adị Meri ka à manyere ya ogologo mma agha n’ obi .
(
Luk 2 : 25-35
) Ọ bụzi ugbu a nwa ya nwụrụ ka ọ ghọtara ihe ahụ Simiọn gwara ya .
Ọnwụ Jizọs wutere Meri .
Ọ dị ya ka è ji mma agha maa ya n’ obi
Ndị mmadụ ekwuola na o nweghị ihe na- agbawa obi ka nwa mmadụ ịnwụ .
Ọnwụ bụ onye iro kacha njọ anyị nwere , o nweghịkwa onye ga- asị na e nwetụbeghị onye ọ hụrụ n’ anya nwụrụnụ .
(
Ndị Rom 5 : 12 ;
1 Ndị Kọrịnt 15 : 26
) Ọ bụrụ na onye mmadụ hụrụ n’ anya anwụọ , ọ̀ ga- edili ya ?
Anyị ga- eleba anya n’ ihe mere ná ndụ Meri malite mgbe Jizọs bidoro ikwusa ozi ọma ruo mgbe ọ nwụrụ , a kpọlite ya n’ ọnwụ .
Anyị ga- esi na ya mụta ọtụtụ ihe banyere okwukwe Meri n’ ihi na ọ bụ okwukwe ya nyeere ya aka idi ọnwụ nwa ya .
“ IHE Ọ BỤLA Ọ GWARA UNU , MEENỤ YA ”
Ka anyị burugodị ụzọ leba anya n’ ihe mere afọ atọ na ọnwa isii tupu mgbe ahụ .
Meri chọpụtara na ihe na- aga ịgbanwe n’ ala Izrel .
N’ obere obodo ha bụ́ Nazaret , ndị mmadụ na- ekwu banyere Jọn onye na- eme baptizim na ozi ọ na- ezisa .
Ọ nọ na- agwa ndị mmadụ ka ha chegharịa .
Meri chọpụtara na ọkpara ya weere ozi ahụ Jọn na- ezisa ka ihe na- egosi na oge ọ ga- eji ebido ozi nke ya eruola .
(
Matiu 3 : 1 ,
13
) Ma , ọ bụrụ na Jizọs ahapụ Meri na ụmụ ya bido ozi ya , ọ ga- enyetụ Meri na ụmụ ya nsogbu .
Gịnị mere anyị ji kwuo otú ahụ ?
Ọ ga- abụ na Josef , bụ́ di Meri , anwụọla mgbe ahụ .
Ọ bụrụ na ọ nwụọla , ihe ọ pụtara bụ na Meri amarala otú imi na anya na- adị onye mmadụ nwụnahụrụ .
Ihe a na- akpọ Jizọs n’ oge ahụ abụghị naanị “ nwa ọkwá nkà , ” a na- akpọkwa ya “ ọkwá nkà . ”
Ihe a a na- akpọ Jizọs gosiri na ọ rụwaziri ọrụ Josef na- arụbu ma na- akpa afọ ezinụlọ ha .
Ma ó nweghị ihe ọzọ , ọ na- akpa afọ ụmụnne ya isii ọ tọrọ .
(
Matiu 13 : 55 , 56 ;
Mak 6 : 3
) Ọ bụrụgodị na Jizọs akụzierela Jems ọrụ ịkwa nkà mgbe ahụ , maka na o nwere ike ịbụ ya na- esote Jizọs , ihe agaghị adịchara ndị ezinụlọ ya mfe ma ọ hapụ ha .
Ọrụ Meri na- arụ n’ ụlọ karịrị akarị .
Ọ̀ ga- abụ na ụjọ na- atụ ya na Jizọs ga- ahapụ ha ?
Anyị amaghị .
Ma ajụjụ ka mkpa bụ : Olee ihe Meri ga- eme ma Jizọs onye
Nazaret ghọọ Jizọs Kraịst , ya bụ , Mesaya ahụ e kwere ná nkwa ?
Otu akụkọ a kọrọ na Baịbụl ga- aza anyị ajụjụ a .
—
Jọn 2 : 1-12
Jizọs gakwuuru Jọn ka o mee ya baptizim .
Mgbe e mechara ya baptizim , ọ ghọrọ Onye Chineke Tere Mmanụ ma ọ bụ Mesaya .
(
Luk 3 : 21 , 22
) Ọ bụ mgbe ahụ ka ọ malitere ịhọrọ ndị ga- abụ ndị na- eso ụzọ ya .
N’ agbanyeghị na ọrụ ya dị ezigbo mkpa , o wepụtara ohere ka ya na ndị ezinụlọ ya na ndị enyi ya kporie ndụ .
Ya na nne ya na ndị na- eso ụzọ ya na ụmụnne ya so gaa oriri agbamakwụkwọ e nwere na Kena .
Kena dị ihe dị ka kilomita iri na atọ ma e si Nazaret gawa ya .
O nwere ike ịbụ na Kena dị n’ elu ugwu .
Mgbe a na- eri oriri agbamakwụkwọ ahụ , Meri chọpụtara na e nwere nsogbu .
O nwere ike ịbụ na ọ hụrụ na ahụ́ erughịzi ụfọdụ ndị ezinụlọ di na nwunye ahụ ala n’ ihi otú ha si na- elerịta ibe ha anya ma na- atakwunyere ibe ha okwu ná ntị .
Nsogbu ha bụ na mmanya ha agwụla .
N’ ala Izrel , ọ bụrụ na ụdị ihe a emee , ihere na- ejide ezinụlọ kpọrọ ndị mmadụ oriri n’ ihi na a na- ewere ya na ha eleghị ndị ha kpọrọ oriri ọbịa nke ọma .
Oriri ahụ agaghịzi adị ndị bịara ya ụtọ .
Ihe a Meri chọpụtara metụrụ ya n’ obi , ya agakwuru Jizọs .
Ọ gwara Jizọs na “ ha enweghị mmanya . ”
Olee ihe ọ chọrọ ka Jizọs mee ?
Anyị amaghị .
Ma , otu ihe doro ya anya bụ na nwa ya ga- arụ ọrụ ndị dị egwu .
O nwere ike ịbụ na Meri tụrụ anya na Jizọs ga- amalite ịrụ ọrụ ndị ahụ n’ oge ahụ .
Ihe ọ na- agwa Jizọs bụ , “ Nwa m , biko nyere ndị a aka . ”
O doro anya na ihe Jizọs gwaziri ya juru ya anya .
Jizọs sịrị ya : “ Nwaanyị , gịnị jikọrọ mụ na gị ? ”
Ụfọdụ na- asị na ihe a Jizọs gwara nne ya bụ mkparị .
Ma , ọ bụghị mkparị .
Ihe o mere bụ ịbatụrụ ya mba .
Jizọs na- agwa Meri na ọ bụghị ya ga- agwa ya otú ọ ga- esi na- eje ozi ya .
Ọ bụ naanị Nna ya , bụ́ Jehova , kwesịrị ime otú ahụ .
Meri nabatara ihe ahụ nwa ya gwara ya n’ ihi na ọ dị umeala n’ obi , ọ na- aghọtakwa ihe ngwa ngwa .
Ọ gwaziri ndị na- eje ozi , sị : “ Ihe ọ bụla ọ gwara unu , meenụ ya . ”
Meri chọpụtara na ọ bụghịzi ya ga na- agwa nwa ya ihe ọ ga- eme , kama ọ bụ nwa ya ga na- agwa ma yanwa ma ndị ọzọ ihe ha ga- eme .
Ma , ihe ahụ nne ya gwara ya metụrụ ya n’ obi otú o metụrụ nne ya .
N’ ihi ya , o mere ka mmiri ghọọ mmanya .
Ihe a bụ ọrụ ebube mbụ Jizọs rụrụ .
Gịnịzi mere mgbe ọ rụchara ọrụ ebube a ?
Baịbụl sịrị na ‘ ndị na- eso ụzọ ya nwere okwukwe n’ ebe ọ nọ . ’
Meri nwekwara okwukwe na Jizọs .
O weere Jizọs ka Onyenwe ya na Onye Nzọpụta ya , ọ bụghị naanị ka nwa ya .
Ndị nne na nna nwere ọtụtụ ihe ha ga- amụta n’ aka Meri .
N’ eziokwu , o nweghị nne ma ọ bụ nna zụtụrụla nwatakịrị dị ka Jizọs .
Ma , mgbe nwatakịrị ghọrọ dimkpa , o nwere ike isitụrụ ndị mụrụ ya ike ịghọta na ọ bụkwaghị nwata .
Nne na nna nwere ike ịna-eme nwa ha torola eto ka ọ̀ ka bụ nwata .
Ma , ime otú ahụ adịghị mma .
(
1 Ndị Kọrịnt 13 : 11
) Olee otú nne ma ọ bụ nna nwere ike isi nyere nwa ya torola eto aka ?
Otu ụzọ ọ ga- esi eme ya bụ ime ka nwa ya mara na obi siri yanwa bụ́ nne ya ma ọ bụ nna ya ike na ọ ga na- eme ihe Baịbụl kwuru nakwa na Jehova ga- agọzi ya ma ọ na- eme otú ahụ .
Ọ bụrụ na nne na nna ana-eme otú ahụ , ọ ga- abara ụmụ ha ezigbo uru .
O doro anya na otú Meri si nyere Jizọs aka n’ afọ ndị sochirinụ mere ka obi tọọ Jizọs ụtọ .
“ ỤMỤNNE YA NDỊ IKOM ENWEGHỊ OKWUKWE N’ EBE Ọ NỌ ”
Matiu , Mak , Luk , na Jọn kọrọ ọtụtụ ihe mere n’ ime afọ atọ na ọnwa isii Jizọs kwusara ozi ọma .
Ma , o nweghị oké ihe ha kọrọ banyere Meri .
Ọ gaghị adịrị ya mfe iso Jizọs na- aga ezi ndị mmadụ ozi ọma n’ ebe niile n’ ala Izrel n’ ihi na o nwere ike ịbụ na ụfọdụ ụmụnne Jizọs ka dị obere mgbe ahụ .
O nwekwara ike ịbụ naanị Meri na- elekọta ha n’ ihi na ọ ga- abụ
na di ya anwụọla .
(
1 Timoti 5 : 8
) Ma , Meri ka na- echebara ihe ndị ọ mụtara gbasara Mesaya echiche .
Ọ na- agakwa n’ ụlọ nzukọ ndị Juu dị na Nazaret anụrụ okwu Chineke otú ndị ezinụlọ ya na- eme kemgbe .
—
Luk 2 : 19 ,
51 ;
4 : 16
Ọ ga- abụ na Meri so ná ndị gere Jizọs ntị mgbe o ziri ndị mmadụ ihe n’ ụlọ nzukọ dị na Nazaret .
Jizọs gwara ha banyere amụma e buru ọtụtụ narị afọ tupu mgbe ahụ gbasara Mesaya , gwakwa ha na amụma ahụ mezuru n’ isi ya n’ ụbọchị ahụ .
O doro anya na obi tọrọ Meri ezigbo ụtọ mgbe ọ nụrụ ihe a nwa ya kwuru .
Ma , ọ ga- ewute Meri mgbe ọ hụrụ na ndị Nazaret ibe ya ekwetaghị na Jizọs bụ Mesaya .
Ha nwadịrị ka ha gbuo nwa ya .
—
Luk 4 : 17-30
Ihe ọzọ wutere Meri bụ na ụmụnne Jizọs ndị nwoke ekweghị na Jizọs .
Akwụkwọ
Jọn 7 : 5
gosiri na ụmụnne ya ndị nwoke anọ enweghị okwukwe ka Meri .
Ebe ahụ sịrị : “ Ụmụnne ya ndị ikom enweghị okwukwe n’ ebe ọ nọ . ”
Ọ dịkarịa ala , Jizọs nwere ụmụnne nwaanyị abụọ .
Ma , Baịbụl agwaghị anyị ma hà nwere okwukwe na Jizọs .
Ma hà nwere ma ọ bụ na ha enweghị , Meri hụrụ otú obi na- adị onye na- efe Chineke ma ọ bụrụ na ndị ezinụlọ ya esoghị ya efe Chineke .
Ihe ọ pụtara bụ na Meri ga- agbarịrị mbọ ka ọ nọsie ike na- efe Chineke , na- agbalịkwa ka ndị ezinụlọ ya soro ya fewe Chineke .
Ọ ga na- eme ya otú ọ na- agaghị adị ka ọ̀ na- amanye ha amanye ka ha soro ya ma ọ bụ otú na- agaghị esere ha na ya okwu .
O nwere mgbe ndị ikwu Jizọs gara ka ha “ jide ” Jizọs .
Ọ ga- abụ na ụmụnne ya ndị nwoke so ha gaa .
Ha nọ na- asị na “ isi emebiela ” Jizọs .
(
Mak 3 : 21 ,
31
) Meri ma na isi emebighị Jizọs .
Ma , ihe mere o ji soro ha gaa bụ na o nwere olileanya na ụmụ ya ga- amụta ihe ga- enyere ha aka ka ha nwee okwukwe na Jizọs .
Hà mụtaranụ ya ?
N’ agbanyeghị na Jizọs nọ na- arụ ọrụ ebube , na- akụzikwara ndị mmadụ ọtụtụ ihe banyere Chineke , ụmụnne ya ekweghị na ya .
Meri ò were iwe ma na- ajụ onwe ya ma ò nwekwara ihe a ga- eme meta ha ?
È nwere ndị ezinụlọ gị na- anaghị efe Jehova ?
E nwere ọtụtụ ihe ị ga- amụta n’ aka Meri .
Meri echeghị na ndị ezinụlọ ya emekataghị fewe Chineke .
Kama , o mere ka ha hụ na okwukwe yanwa nwere mere ka ahụ́ ruo ya ala , meekwa ka obi na- adị ya ụtọ .
Ma , ọ nọkwa na- enyere Jizọs aka .
Ọ̀ na- agụ ya agụụ ịhụ Jizọs ?
Ò nwere mgbe ọ na- adị ya ka ya bụrụ na Jizọs ka so ha biri n’ ụlọ ?
Ọ bụrụ otú ahụ , o jidere obi ya aka .
Ọ ma na e nweghị ihe a ga- eji tụnyere aka ọ na- enyere Jizọs na ume ọ na- agba ya .
Ọ dịkwa mma ka ị na- enyere ụmụ gị aka ka ha were ofufe Chineke ka ihe kacha mkpa ná ndụ ha .
‘ A GA- AMANYE OGOLOGO MMA AGHA N’ IME MKPỤRỤ OBI GỊ ’
Okwukwe Meri nwere na Jizọs ọ̀ baara ya uru ?
Jehova na- agọzi ndị nwere okwukwe .
Ọ gọzikwara Meri .
(
Ndị Hibru 11 : 6
) Chegodị echiche otú obi dị ya mgbe ọ nọ na- anụ ihe nwa ya Jizọs na- akụzi nakwa ihe ndị Jizọs kụziiri ihe na- ekwu .
Ọtụtụ ihe atụ Jizọs mere mgbe ọ na- akụzi ihe gosiri ihe ndị mere mgbe Josef na Meri na- azụ ya
Ihe atụ ndị Jizọs mere hà chetaara Meri ihe ndị mere mgbe Jizọs na- eto na Nazaret ?
Mgbe Jizọs kọrọ gbasara otu nwaanyị zara ụlọ ya nke ọma ka o nwee ike hụ mkpụrụ ego ya furu efu na ụmụ nwaanyị na- egwe nri nakwa oriọna a mụnyere ma dosa ya n’ ebe a na- edosa oriọna , Meri ò chetara mgbe Jizọs na- ahụ ya ka ọ na- eme ihe ndị ahụ n’ oge Jizọs dị obere ?
(
Luk 11 : 33 ;
15 : 8 , 9 ;
17 : 35
) Mgbe Jizọs kwuru na yok ya adịghị egbu mgbu nakwa na ibu ya dị mfe , ọ̀ ga- abụ na Meri chetara mgbe Josef na- akụziri Jizọs otú e si arụ yok ma kpụchaa ya nke ọma otú ọ na- agaghị egbu anụmanụ mgbu ?
(
Matiu 11 : 30
) N’ eziokwu , obi ga na- atọ Meri ụtọ mgbe ọ bụla o chetara ihe ọma Jehova meere ya , nke bụ́ ikwe ka ọ zụọ nwata nwoke ga- emecha
ghọọ Mesaya .
O doro anya na obi na- atọ ya ụtọ mgbe ọ bụla ọ na- ege ntị n’ ihe Jizọs na- akụzi n’ ihi na Jizọs bụ ọkaibe n’ ịkụzi ihe .
Jizọs na- ejikwa ihe dị iche iche ndị mmadụ na- ahụ kwa ụbọchị na ihe ndị ha na- eme akụziri ndị mmadụ ihe otú ga- eru ha n’ obi .
Ma , Meri ekweghị ka ihe ọma niile a Jehova meere ya buwe ya isi .
O nweghịkwa mgbe Jizọs mere ka ndị mmadụ nyewe nne ya otuto , ma ya fọdụzie ịkpọrọ ya isiala .
N’ oge Jizọs na- akụziri ìgwè mmadụ ihe , otu nwaanyị so na- ege ya ntị kwuru na obi ụtọ na- adịrị nwaanyị mụrụ Jizọs .
Ma , Jizọs sịrị : “ Ee e , kama nke ahụ , obi ụtọ na- adịrị ndị na- anụ okwu Chineke ma na- edebe ya ! ”
(
Luk 11 : 27 , 28
) E nwekwara mgbe ndị Jizọs na- akụziri ihe gwara ya na nne ya na ụmụnne ya ndị nwoke na- achọ ya .
Ma , ọ gwara ha na ndị bụ́ nne ya na ụmụnne ya ndị nwoke bụ ndị na- eme uche Chineke .
Meri ewesaghị Jizọs iwe maka ihe ndị a o kwuru .
Ọ ghọtara na ihe ka mkpa abụghị na mmadụ na ibe ya si n’ otu ezinụlọ , kama na ha na- efe Chineke .
—
Mak 3 : 32-35
Ma , otú obi si jọọ Meri njọ mgbe ọ hụrụ ka nwa ya nwụrụ ọnwụ ike n’ elu osisi abụghị ihe e ji ọnụ ekwu .
Jọn onyeozi hụrụ mgbe ihe ahụ mere .
O mechakwara dee na Meri “ guzo n’ akụkụ osisi ịta ahụhụ Jizọs ” n’ oge ahụ .
Nwaanyị a nke hụrụ nwa ya n’ anya ekweghị ka ihe ọ bụla mee ka ọ ghara iguzo n’ akụkụ nwa ya ruo mgbe nwa ya kubiri ume .
Mgbe Jizọs hụrụ Meri , ọ gwara ya okwu n’ agbanyeghị na iku ume na ikwu okwu na- esiri ya ezigbo ike .
Ọ gwara onyeozi ya ọ hụrụ n’ anya , bụ́ Jọn , ka o lekọtawa nne ya .
Ihe mere o ji gwa Jọn ka o lekọtawa nne ya bụ na ụmụnne ya ndị nwoke enwebeghị okwukwe na ya .
Ihe a Jizọs mere gosiri na ọ dị ezigbo mkpa ka onye nwere okwukwe na Jehova na- elekọta ndị ezinụlọ ya , karịchaa , ka ọ na- akụziri ha okwu Chineke .
—
Jọn 19 : 25-27
Mgbe Jizọs mechara nwụọ , ihe ahụ a gwara Meri mgbe ya na Josef ku Jizọs gaa Jeruselem mezuru .
Otú ọnwụ Jizọs si wute Meri mere ka ọ dị ya ka à manyere ya ogologo mma agha n’ obi .
Ọ bụrụ na o siiri anyị ike ịghọtacha otú obi dị Meri mgbe ahụ ọ na- eru uju , ọ ga- esikwara anyị ike ịghọtacha otú obi tọruru ya ụtọ mgbe Chineke mechara kpọlite Jizọs n’ ọnwụ n’ ụbọchị nke atọ .
Ọrụ ebube a Meri hụrụ bụ ọrụ ebube kachanụ a rụtụrụla .
Ihe ọzọ mere ka obi tọọ Meri ụtọ bụ na Jizọs mechara pụta n’ ihu Jems nwanne ya .
Ọ ga- abụ na Jems nọ naanị ya mgbe ahụ .
(
1 Ndị Kọrịnt 15 : 7
) Otú ahụ Jizọs si pụta n’ ihu Jems metụrụ ma Jems ma ụmụnne ya ndị nwoke n’ obi .
Baịbụl gosiri na ha mechara kwere na Jizọs bụ Kraịst .
Mgbe obere oge gachara , ha sooro nne ha gaa n’ ebe Ndị Kraịst zukọrọ ma “ nọgide na- ekpe ekpere . ”
(
Ọrụ Ndịozi 1 : 14
) Mmadụ abụọ n’ ime ha , ya bụ , Jems na Jud , mechara soro dee Baịbụl .
Obi tọrọ Meri ezigbo ụtọ na ụmụ ya ndị nwoke ghọrọ Ndị Kraịst
Ihe ikpeazụ Baịbụl gwara anyị banyere Meri bụ na ya na ụmụ ya ndị nwoke so ná Ndị Kraịst zukọrọnụ na- ekpe ekpere .
Otú a Baịbụl si pịachie akụkọ Meri magburu onwe ya .
Anyị kwesịrị iṅomi ihe ahụ o mere .
Okwukwe ya mere ka o die ọnwụ nwa ya , meekwa ka Chineke gọzie ya .
Ọ bụrụ na anyị enwee ụdị okwukwe Meri nwere , anyị ga- edi nsogbu ọ bụla nwere ike ịbịara anyị n’ ụwa ọjọọ a otú ahụ Meri diri nke ya .
Chineke ga- agọzikwa anyị karịa otú anyị tụrụ anya ya .
Ajụjụ Ndị Baịbụl Zara
Ònyedị na- achị ụwa a ?
Ọ bụrụ na ọ bụ Chineke na- achị ụwa a , ndị mmadụ agaraghị na- atagbu onwe ha n’ ahụhụ
Ọtụtụ ndị chere na ọ bụ Chineke na- achị ụwa a .
Ma , ọ bụrụ ya na- achị ụwa a , ndị mmadụ agaraghị na- atagbu onwe ha n’ ahụhụ .
(
Diuterọnọmi 32 : 4 , 5
) Baịbụl gosiri na e nwere onye ọjọọ na- achị ụwa a .
—
Gụọ
1 Jọn 5 : 19
Oleekwanụ otú onye ọjọọ ahụ si chịwazie ụmụ mmadụ ?
Mgbe Chineke kechara Adam na Iv , otu mmụọ ozi nupụụrụ Chineke isi ma gwa Adam na Iv ka ha nupụkwara Chineke isi .
(
Jenesis 3 : 1-6
) Di na nwunye ahụ rubeere ajọ mmụọ ozi ahụ bụ́ Setan isi .
Ebe ọ bụ na ha mere ihe Setan kwuru , Setan bidoro chịwa ha .
Ọ bụ naanị Chineke kwesịrị ịchị ụmụ mmadụ .
Ma , ọ chọrọ ka ndị mmadụ jiri aka ha họrọ ka ọ chịwa ha maka na ha hụrụ ya n’ anya .
(
Diuterọnọmi 6 : 6 ;
30 : 16 ,
19
) Ọ dị mwute na e duhiela ọtụtụ ndị taa , ha ahọrọzie ka Setan chịwa ha otú ahụ Adam na Iv mere .
—
Mkpughe 12 : 9
Ònye ga- eme ka nsogbu ndị mmadụ nwere bie ?
Chineke ọ̀ ga- ekwe ka Setan nọgide na- achị ụwa a ?
Mbanụ !
Chineke ga- esi n’ aka Jizọs wepụ ihe ọjọọ niile Setan kpataara ụmụ mmadụ .
—
1 Jọn 3 : 8
Jizọs ga- eji ike Chineke nyere ya memilaa Setan .
(
Ndị Rom 16 : 20
) Ọ bụ mgbe ahụ ka Chineke ga- achịwa ndị mmadụ ma mee ka ha na- enwe obi ụtọ ma biri n’ udo otú o bu n’ obi mgbe o kere mmadụ .
—
Mkpughe 21 : 3-5
Ụlọ Nche Jun 1 , 2014
Mmadụ Ịṅụ Sịga Ọ̀ Dị Chineke Mma ?
Isiokwu Ndị Dị n’ Akwụkwọ A
Ịṅụ Sịga Bụ Nsogbu Zuru Ụwa Ọnụ
Ndị ọkachamara ekwuola na ọ bụrụ na ndị mmadụ ejiri aka a ha ji na- aṅụ sịga , mgbe ọ na- erula afọ 2030 , ndị sịga ga na- egbu kwa afọ ga- eru nde mmadụ asatọ .
Ha kwukwara na mgbe ọ na- erula afọ 2100 , ndị sịga ga- egbula ga- eru otu ijeri mmadụ .
Ọ bụghị naanị ndị na- aṅụ sịga ka sịga na- emenyụ anya .
Ọ bụrụ na sịga egbuo mmadụ , obi na- agbawa ndị ezinụlọ ya , ego na- akọkwa ha .
Ihe ọzọ bụ na ihe dị ka narị puku mmadụ isii na- anwụ kwa afọ maka na ha na- ekuru anwụrụ ọkụ sịga ndị ọzọ na- aṅụ .
O nweghị onye nsogbu a na- agbasaghị n’ ihi na ọrịa sịga na- akpatara ndị mmadụ so n’ ihe mere ego ndị mmadụ na- akwụ n’ ụlọ ọgwụ ji arị elu .
Nsogbu ịṅụ sịga na- akpatara ndị mmadụ adịghị ka ọrịa a na- amaghị otú e si agwọ ya .
Onye ukwu na onye nta ma ihe a ga- eme ka sịga kwụsị ịkpa ndị mmadụ ezé .
Otu dọkịta aha ya bụ Margaret Chan , bụ́ nnukwu onyeisi Ngalaba Òtù Mba Ụwa nke Na- ahụ Maka Ahụ́ Ike , sịrị : “ Nsogbu sịga na- akpatara ndị mmadụ si ndị mmadụ n’ aka .
Ọ bụrụ na ndị ọchịchị na ụmụ amaala agbasie mbọ ike , ha nwere ike ịkwụsị nsogbu ahụ . ”
Mbọ mba dị iche iche na- agba ka nsogbu sịga na- akpatara ndị mmadụ kwụsị enweghị atụ .
N’ ọnwa Ọgọst afọ 2012 , ihe dị ka otu narị mba na iri asaa na ise kwekọrịtara na ha ga- agbalị ka ndị mmadụ kwụsịlata ịṅụ sịga .
*
Ma , e nwere ihe ndị mere ọ ka ji esiri ndị mmadụ ike ịkwụsị ịṅụ sịga .
Kwa afọ , ụlọ ọrụ na- emepụta sịga na- emefu ọtụtụ ijeri dọla n’ ịkpọsa ngwá ahịa ha ka ha nweta ndị ọhụrụ ga na- aṅụ sịga , karịchaa , ụmụ nwaanyị na ụmụ okoro na agbọghọ bi ná mba ndị ka na- emepe emepe .
Ihe ọzọ bụ na ịṅụ sịga na- eri ndị mmadụ ahụ́ .
N’ ihi ya , ndị ọ ka ga- egbu n’ ime otu ijeri mmadụ o ririla ahụ́ ka buru ibu .
Ọ bụrụ na ndị na- aṅụ sịga ugbu a akwụsịghị ya , ndị sịga ga- egbu n’ ime afọ iri anọ na- abịa abịa ga- akarị akarị .
Ọ na- esiri ọtụtụ ndị chọrọ ịkwụsị ịṅụ sịga ike ịkwụsị ya n’ ihi otú e si akpọsa ịṅụ sịga nakwa n’ ihi na o riela ha ahụ́ .
Otu nwaanyị aha ya bụ Naoko chọpụtara na ịkwụsị ịṅụ sịga adịghị mfe .
O bidoro ịṅụ sịga mgbe ọ ka na- eto eto n’ ihi na ọ chọrọ ịdị ka ndị ọ na- ahụ na tiivi bụ́ ndị o weere ka ndị hụrụ ụzọ .
N’ agbanyeghị na ọ bụ ọrịa kansa akpa ume gburu nne ya na nna ya , ọ kwụsịghị ịṅụ sịga .
N’ oge ahụ , ọ na- azụ ụmụ ya nwaanyị abụọ .
Naoko sịrị : “ Ụjọ nọ na- atụ m na m nwere ike rịawa ọrịa kansa akpa ume .
Ihe ọzọ nọ na- echu m ụra bụ na sịga m na- aṅụ nwekwara ike ịkpatara ụmụ m ọrịa .
Ma , o kweghị m nkwụsị .
M chere na agaghị m akwụsịli ya . ”
Ma , Naoko mechara kwụsị ịṅụ sịga .
Ihe nyeere ya aka ịkwụsị ya bụkwa ihe nyeerela ọtụtụ nde mmadụ aka ka ha ghara ịṅụ sịga .
Gịnị bụ ihe ahụ ?
Biko , gụrụ gawa .
Naoko anyị kwuru okwu ya n’ isiokwu bu nke a ụzọ sịrị na ihe nyeere ya aka ịkwụsị ịṅụ sịga bụ eziokwu ọ mụtara gbasara Chineke , àgwà ya , na ihe ndị Chineke bu n’ obi ime .
Ebe o si mụta ihe ndị ahụ bụ na Baịbụl .
Ọ bụ eziokwu na a kpọghị sịga aha na Baịbụl , ihe Baịbụl kwuru na- eme ka anyị mata ma mmadụ ịṅụ sịga ọ̀ dị Chineke mma ma ọ bụ na ọ dịghị ya mma .
Ihe mere na ọtụtụ ndị anaghị aṅụ sịga bụ ihe ndị ha mụtara na Baịbụl , ọ bụkwa ya mere ọtụtụ ndị na- aṅụbu sịga ji kwụsị ịṅụ ya .
(
2 Timoti 3 : 16 , 17
) Ka anyị leba anya ná nsogbu atọ ịṅụ sịga na- akpatara ndị mmadụ na ihe Baịbụl kwuru gbasara nsogbu ndị ahụ .
SỊGA NA- ERI MMADỤ AHỤ́
O nwere ihe na- adị na sịga a na- akpọ nikotin .
O so n’ ihe ndị kacha eri mmadụ ahụ́ e nwere n’ ụwa .
Ọ na- eme ka ahụ́ dị mmadụ gara gara , ma ọ na- emekwa ka ahụ́ mmadụ ghara ịrụ ọrụ nke ọma .
Ọ bụrụ na mmadụ aṅụọ sịga , nikotin na- abanye ya n’ ụbụrụ ngwa ngwa , banyekwa ugboro ugboro .
Mgbe ọ bụla ọ mịịrị sịga , nikotin na- abanye ya n’ ụbụrụ otu ugboro .
Ọ bụrụ na ọ na- aṅụcha otu mkpọ sịga n’ ụbọchị , ihe ọ pụtara bụ na ọ na- amịrị nikotin ihe dị ka narị ugboro abụọ n’ ụbọchị .
O nweghị ụdị ọgwụ ọjọọ ọzọ nwere ike ime ka nikotin ruru otú ahụ banye mmadụ n’ ụbụrụ .
Ebe ọ bụ na nikotin hà otú ahụ na- abanye onye ahụ n’ ahụ́ ugboro ugboro , ọ na- eri ya ahụ́ otú na- enweghị atụ .
Ọ chọzie ịkwụsị ịṅụ sịga , ahụ́ enyewe ya nsogbu .
‘ Unu bụ ohu ihe unu na- erubere isi . ’
—
Ndị Rom 6 : 16
Ị̀ ga- erubeliri Chineke isi ma ọ bụrụ na sịga ji gị mere ohu ?
Lekwa ihe Baịbụl kwuru gbasara mmadụ ikwe ka ụdị ihe a rie ya ahụ́ .
Ọ sịrị : “ Ọ̀ bụ na unu amaghị na ọ bụrụ na unu na- enyefe onwe unu n’ aka onye ọ bụla ka unu bụrụ ndị ohu ya irubere ya isi , unu bụ ndị ohu ya n’ ihi na unu na- erubere ya isi ? ”
(
) Ọ bụrụ na ihe na- adị mmadụ n’ obi mgbe niile bụ ịṅụ sịga , mgbe onye ahụ na- amala ihe na- emenụ , ya agbawara sịga ohu .
Ma Chineke , onye aha ya bụ Jehova , achọghị ka ihe ga- emebi anyị ahụ́ ma ọ bụ ihe ga- emebi anyị mmụọ , ya bụ , ihe ga- emebi echiche anyị , na- atụrụ anyị ụka .
(
Abụ Ọma 83 : 18 ;
2 Ndị Kọrịnt 7 : 1
) Ọ bụrụ na mmadụ chọrọ ịkwanyere Jehova ùgwù , ọ ga- aghọta na ya kwesịrị inye Jehova ihe kacha mma o nwere ike inye ya .
Ọ ga- aghọtakwa na o nweghị otú ọ ga- esi enye Jehova ihe kacha mma ma ọ bụrụ na ihe ga- eme ka ọ nwụchuo ọnwụ na- atụrụ ya ụka .
Ịghọta ihe ndị a ga- eme ka ọ ghara ikwe ka ihe ga- emebi ya ahụ́ na- agụ ya agụụ .
E nwere otu nwoke bi na Jamanị .
Aha ya bụ Olaf .
O bidoro ịṅụ sịga mgbe ọ dị afọ iri na abụọ .
Ọ ṅụkwara ya afọ iri na isii .
Olaf chere na o nweghị ihe ịṅụ sịga ga- eme ya .
Ma , mgbe afọ ole na ole gachara , o riri ya ahụ́ nke na ma ọ́ ṅụghị ya , ahụ́ enyewe ya nsogbu .
Ọ sịrị : “ O nwere mgbe sịga gwụnahụrụ m , agụụ ịṅụ sịga emee ka m gaa tụtụkọta isi sịga niile m ṅụcharala aṅụcha dị n’ efere m na- etinye ntụ sịga .
M ji akwụkwọ fụkọta ha , mụnye ha ọkụ ṅụọ .
Ọ na- abụ m cheta ihe m mere mgbe ahụ , ihere onwe m ana-eme m . ”
Olee otú o sizi kwụsị ịṅụ sịga ?
Ọ sịrị : “ Ihe kacha mee ka
m kwụsị ya bụ na m chọrọ ime ihe dị Jehova mma .
Otú Jehova si hụ ụmụ mmadụ n’ anya na olileanya o mere ka anyị nwee mere ka m kata obi kwụsịchaa ihe a riri m ahụ́ . ”
ỊṄỤ SỊGA NA- EMEBI MMADỤ AHỤ́
Otu akwụkwọ a na- akpọ
The Tobacco Atlas
sịrị : ‘ Ndị ọkà mmụta sayensị achọpụtala na ịṅụ sịga na- emebi ọtụtụ ihe dị mmadụ n’ ahụ́ .
Ọ na- eme ka ndị mmadụ na- arịakarị ọrịa , ọ na- egbufukwa ọtụtụ ndị . ’
O doro ewu na ọkụkọ anya na ise sịga na- akpata ọrịa ndị dị ka kansa , ọrịa obi , na ọrịa akpa ume .
Ọrịa ndị a anaghị efe efe .
Ma , Ngalaba Òtù Mba Ụwa nke Na- ahụ Maka Ahụ́ Ike kwuru na sịga so n’ ihe kacha egbu ndị na- arịa ọrịa na- efe efe , dị ka ụkwara nta .
“ Jiri obi gị dum na mkpụrụ obi gị dum na uche gị dum hụ Jehova bụ́ Chineke gị n’ anya . ”
—
Matiu 22 : 37
Ọ bụrụ na ị na- eme ihe ga- emebi ahụ́ Chineke nyere gị , ị̀ ga- asị na ị na- akwanyere Chineke ùgwù nakwa na ị hụrụ ya n’ anya ?
Jehova Chineke si n’ Okwu ya , bụ́ Baịbụl , na- agwa anyị ihe dị mma anyị kwesịrị iji ndụ anyị , ahụ́ anyị , na uche anyị na- eme .
Nwa ya , bụ́ Jizọs , kwuru ihe anyị ga- eji ha na- eme .
Ọ sịrị : “ Jiri obi gị dum na mkpụrụ obi gị dum na uche gị dum hụ Jehova bụ́ Chineke gị n’ anya . ”
(
) O doro anya na Chineke chọrọ ka anyị jiri ndụ anyị na ahụ́ anyị na- eme ihe dị mma , ọ chọkwara ka anyị na- akwanyere ahụ́ anyị ùgwù .
Ọ bụrụ na anyị ana-amụtakwu banyere Jehova na nkwa ndị o kwere , anyị ga- ahụ ya n’ anya ma jiri ihe niile o meere anyị kpọrọ ihe .
Ọ ga- eme ka anyị gbaara ihe ọ bụla ga- emebi ahụ́ anyị ọsọ .
E nwere otu dọkịta bi n’ India a na- akpọ Jayavanth .
Ọ ṅụrụ sịga afọ iri atọ na asatọ .
Ọ sịrị : “ M gụtara n’ akwụkwọ dị iche iche na- ekwu gbasara ahụ́ ike na ịṅụ sịga adịghị mma .
Ama m na ọ dịghị mma , m na- agwakwa ndị bịara ka m gwọọ ha ọrịa ka ha kwụsị ịṅụ sịga .
Ma , o kweghị mụnwa nkwụsị n’ agbanyeghị na m gbalịrị ugboro ise ma ọ bụ isii ka m kwụsị ya . ”
Gịnị nyeere ya aka ịkwụsị ya ?
Ọ sịrị : “ Ọ bụ ịmụ Baịbụl mere m ji kwụsị ịṅụ sịga .
Ebe m chọrọ ime ihe dị Jehova mma , m kwụsịrị ya n’ egbughị oge . ”
ỊṄỤ SỊGA NA- EMEBI IHE N’ AHỤ́ NDỊ ỌZỌ
Anwụrụ ọkụ sịga mmadụ kupụrụ na nke na- apụta n’ isi sịga a ṅụchara aṅụcha na- emebi ihe n’ ahụ́ mmadụ .
Ọ bụrụ na mmadụ na- ekuru anwụrụ ọkụ ahụ , o nwere ike ịkpatara ya ọrịa kansa na ọrịa ndị ọzọ .
Kwa afọ , narị puku mmadụ isii na- anwụ maka na ha na- ekuru anwụrụ ọkụ sịga ndị ọzọ na- aṅụ .
Ndị kacha anwụ n’ ime ha bụ ụmụ nwaanyị na ụmụaka .
Ngalaba Òtù Mba Ụwa nke Na- ahụ Maka Ahụ́ Ike sịrị : “ Ọ bụrụgodị na anwụrụ ọkụ sịga mmadụ kuuru mgbe onye ọzọ na- aṅụ sịga ebughị ibu , ọ ga- enye ya nsogbu n’ ahụ́ . ”
“ Hụ onye agbata obi gị n’ anya dị ka onwe gị . ”
—
Matiu 22 : 39
Ị̀ ga- asị na ị hụrụ ndị agbata obi gị na ndị ezinụlọ gị n’ anya ma ọ bụrụ na ị na- eme ka ha na- ekuru anwụrụ ọkụ sịga ị na- aṅụ ebe ị ma na ọ ga- akpatara ha ọrịa ?
Jizọs sịrị na e wezụga ihu Chineke n’ anya , iwu kachanụ bụ : “ Hụ onye agbata obi gị n’ anya dị ka onwe gị . ”
(
) Ndị so ná ndị agbata obi anyị bụ ndị ezinụlọ anyị , ndị enyi anyị , na ndị ọzọ nọ anyị nso .
Ọ bụrụ na anyị na- eme ihe ga- enye ndị anyị na ha nọ nsogbu n’ ahụ́ , anyị anaghị egosi na anyị hụrụ ha n’ anya .
Ọ bụrụ na anyị hụrụ ha n’ anya n’ eziokwu , anyị ga- eme ihe Baịbụl kwuru .
Baịbụl sịrị : “ Ka onye ọ bụla na- achọ , ọ bụghị uru nke ya , kama nke onye nke ọzọ . ”
—
1 Ndị Kọrịnt 10 : 24
Otu nwoke bi n’ Aminia aha ya bụ Armen kwuru , sị : “ Ndị ezinụlọ m rịọrọ m ka m kwụsị ịṅụ sịga n’ ihi na ọ na- enye ha nsogbu n’ ahụ́ .
Ma , achọghị m ikweta na o nwere ihe ọ na- eme ha . ”
Armen kwuziri ihe mere o ji kwụsị ịṅụ sịga .
Ọ sịrị : “ Ihe m mụtara na Baịbụl na otú m sizi hụ Jehova n’ anya mere ka m kwụsị ịṅụ sịga , meekwa ka m kweta na sịga m na- aṅụ na- emebi ma ahụ́ nke m ma nke ndị mụ na ha nọ . ”
SỊGA HA KWỤSỊRỊ ỊṄỤ BAARA HA URU
Ihe Olaf , Jayavanth , na Armen mụtara na Baịbụl nyeere ha aka ịkwụsị ịṅụ sịga .
Ihe mere ha ji kwụsị ya abụghị naanị na ha ma na ịnụ sịga na- emebi ma ahụ́ nke ha ma nke ndị ọzọ .
Ha kwụsịrị ya maka na ha hụrụ Jehova n’ anya , chọọkwa ime ihe ga- adị ya ụtọ .
Ihe e kwuru na
1 Jọn 5 : 3
gosiri na ịhụnanya bara ezigbo uru .
Ọ sịrị : “ Nke a bụ ihe ịhụ Chineke n’ anya pụtara , ka anyị na- edebe ihe o nyere n’ iwu ; ma ihe o nyere n’ iwu adịghị arọ . ”
N’ eziokwu , ọ bụghị mgbe niile ka mmadụ ime ihe Baịbụl kwuru na- adị mfe .
Ma , ọ bụrụ na mmadụ ejiri obi ya niile hụ Chineke n’ anya , irubere Chineke isi agaghị abụrụ ya ibu arọ .
Jehova Chineke si n’ ozi ọma a na- ekwusa n’ ụwa niile na- enyere ọtụtụ nde mmadụ aka ka ha ghara ịṅụ sịga , na- enyekwara ndị nke na- aṅụ ya aka ka ha kwụsị ịṅụ ya .
(
1 Timoti 2 : 3 , 4
) Obere oge ugbu a , Jehova ga- eji Alaeze ya nke ga- esi n’ eluigwe na- achị wepụ azụmahịa niile ndị mmadụ ji anyaukwu na- azụ n’ ihi na ọ bụ ya mere ịṅụ sịga ji rie ọtụtụ nde mmadụ ahụ́ .
Jehova ga- esi n’ aka Ọkpara ya , bụ́ Jizọs Kraịst , onye o nyefere Alaeze ahụ , mee ka ndị mmadụ kwụsịchaa ịṅụ sịga , meekwa ka ahụ́ na uche ndị mmadụ zuo okè .
—
Aịzaya 33 : 24 ;
Mkpughe 19 : 11 ,
15
Ọ bụrụ na ọ na- esiri gị ike ịkwụsị ịṅụ sịga , obi adala gị mba .
Ọ bụrụ na ị malite ịhụ Jehova n’ anya ma lewe ịṅụ sịga anya otú o si ele ya anya , ị ga- akwụsịli ịṅụ sịga .
Obi ga- adị Ndịàmà Jehova ụtọ inyere gị aka ka ị mụta ihe Baịbụl kwuru , mụtakwa otú ị ga- esi na- eme ya .
Buru n’ obi na ọ bụrụ na ị chọrọ ka Jehova nyere gị aka ka ị kwụsị ịṅụ sịga , ọ ga- enye gị ike na ume ị ga- eji kwụsị ya kpamkpam .
—
Ndị Filipaị 4 : 13
Ị̀ Tatụla Achịcha ahụ Na- enye Ndụ ?
E NWERE ndị gara ilegharị anya n’ obodo Betlehem .
Ha nọ na- elegharị anya n’ ebe dị iche iche dị kemgbe na Betlehem .
Mgbe agụụ bidoro ịgụ ha , ha chọwara ebe ha ga- ahụ nri ndị obodo ahụ .
Otu onye n’ ime ha hụrụ ebe a na- ere nri .
Ihe a na- ere ebe ahụ bụ nri a na- akpọ falafel .
Ihe e ji eme falafel bụ àgwà e gwere egwe , tomato , yabaasị , na ihe ndị ọzọ .
A na- erikọta nri a na achịcha dị mbadamba a na- akpọ achịcha pita .
Nri a ha riri tọrọ ha ụtọ , meekwa ka ha nweta ume ha ga- eji gachapụ ebe ha gafọrọ .
Ndị ahụ gara ilegharị anya amaghị na ọ dịla ezigbo anya e mewere achịcha ahụ na Betlehem .
O nwere ike ịbụ na e mewala ya tupu e bido ime ihe ndị ọzọ ha hụrụ n’ ụbọchị ahụ .
Ihe Betlehem pụtara bụ “ Ụlọ Achịcha , ” ọ dịkwala ezigbo anya e mewere achịcha na Betlehem .
(
Rut 1 : 22 ;
2 : 14
) Achịcha ahụ a na- akpọ achịcha pita so n’ achịcha a na- eme na Betlehem n’ oge a .
Ihe fọrọ obere ka ọ bụrụ puku afọ anọ gara aga , nwunye Ebreham aha ya bụ Sera ji aka ya meere ndị ọbịa atọ ha na- atụghị anya na ha na- abịa achịcha ha ga- ata .
N’ oge ahụ , Ebreham na Sera bi n’ ebe dị nso n’ ebe ndịda Betlehem .
(
Jenesis 18 : 6
) O nwere ike ịbụ ụdị ọka wit a na- akpọ ema ma ọ bụ ọka bali ka Sera “ gwere nke ọma , ” jiri ya mee achịcha ahụ .
Sera kwadoro achịcha ahụ ọsọ ọsọ .
Ọ ga- abụkwa n’ elu nkume dị ọkụ ka o dosara ya ka o ghee .
—
1 Ndị Eze 19 : 6
Akụkọ a gosiri na ndị ezinụlọ Ebreham na- eji aka ha eme achịcha ha na- ata .
Ebe ọ bụ na ọ na- abụ ha bitụ otu ebe , ha akwaga ebe ọzọ , ọ pụtara na ọ bụghị ụdị ekwú a na- ejikarị eme achịcha n’ obodo Sera , bụ́ Ọọ , ka Sera na ndị na- ejere ya ozi ji eme achịcha ha .
Sera na- esi n’ ọka ndị a kụrụ n’ obodo ọ bụla ha bi enweta ọka ọ na- egwe .
Igwe ọka adịghị mfe n’ oge ahụ n’ ihi na ihe e ji egwe ya bụ obere nkume igwe nri ma ọ bụkwanụ ikwe na ọdụ .
Mgbe narị afọ anọ gachara , Mozis nyere ụmụ Izrel iwu na ọ bụrụ na mmadụ agbazinye onye ọzọ ego , ọ gaghị eburu nkume igwe nri onye ahụ ọ gbazinyere ego ka ọ bụrụ ihe ibé n’ ihi na nkume igwe nri bụ “ mkpụrụ obi ” onye ahụ , ya bụ , ihe o ji azọ onwe ya ndụ .
(
Diuterọnọmi 24 : 6
) Chineke weere nkume igwe nri ka ihe dị ezigbo mkpa n’ ihi na e buru ya , ezinụlọ nwe ya agaghị emeli achịcha ha ga- ata n’ ụbọchị .
— Gụọ igbe isiokwu ya bụ “
Otú E Si Egwe Ọka na Otú E Si Eme Achịcha n’ Oge Baịbụl
. ”
ACHỊCHA NA- EME KA MMADỤ NWEE UME
Na Baịbụl , e kwuru banyere achịcha ihe karịrị narị ugboro atọ na iri ise .
Ndị dere Baịbụl kpọkwara ihe oriri achịcha n’ ọtụtụ ebe na Baịbụl .
Jizọs gosiri na ndị na- efe Chineke nwere ike ịrịọ Chineke ka o nye ha “ nri taa maka ụbọchị taa . ”
(
Matiu 6 : 11
) Mgbe Jizọs kwuru ihe a , ihe ọ kpọrọ nri a bụ achịcha .
Ihe a o kwuru gosiri na anyị nwere ike ịtụkwasị Chineke obi na ọ ga- enye anyị ihe anyị ga- eri n’ ụbọchị ọ bụla .
—
Abụ Ọma 37 : 25
Ma , e nwere ihe ka achịcha ma ọ bụ nri mkpa .
Jizọs sịrị : “ Ọ bụghị naanị achịcha ga- eme ka mmadụ dị ndụ , kama ọ bụ okwu niile nke na- esi n’ ọnụ Jehova pụta . ”
(
Matiu 4 : 4
) Jizọs na- ekwu ihe mere n’ oge Chineke na- enye ndị Izrel ihe niile ha na- eri .
Ọ bụ mgbe ha ka si n’ Ijipt pụta ka o bidoro nyewe ha ihe oriri .
Ihe dị ka otu ọnwa ndị Izrel batara n’ Ọzara Saịnaị , nri ha gwụwara n’ ike n’ ike .
Ha tụwara ụjọ na agụụ nwere ike igbu ha n’ ala ịkpa ahụ , ha ejiri iwe mee mkpesa .
Ha sịrị na ha na- ataju achịcha afọ , ya bụ na ha “ na- eriju ihe oriri afọ ” n’ Ijipt .
—
Ọpụpụ 16 : 1-3
O doro anya na achịcha ndị Ijipt na- atọ ezigbo ụtọ .
N’ oge Mozis nọ ndụ , ndị ọrụ ha bụ ime achịcha na- emere ndị Ijipt ụdị achịcha na keeki dị iche iche .
Ma ,
o nweghị mgbe Jehova bu n’ obi na ya agaghị enye ndị ya achịcha ọ bụla .
O kwere ha nkwa , sị : “ M ga- eme ka ihe oriri si n’ eluigwe zooro unu dị ka mmiri . ”
N’ isi ụtụtụ echi ya , ihe oriri si n’ eluigwe daara ha otú ahụ Chineke kwuru .
Ihe oriri ahụ “ dị imurimu imurimu , ” o yikwara igirigi .
Ụbọchị mbụ ụmụ Izrel hụrụ ya , ha nọ na- asị , “ Gịnị ka ọ bụ ? ”
Mozis gwara ha , sị : “ Ọ bụ achịcha Jehova nyere unu ka unu na- eri . ”
Ha gụrụ ya mana ,
ọ bụkwa ya ka ha riri afọ iri anọ .
—
Ọpụpụ 16 : 4 ,
13-15 ,
31
Ọ ga- abụ na obi dị ụmụ Izrel ụtọ ná mmalite na Chineke nyere ha mana .
Mana na- atọ ka “ achịcha dị mbadamba e tinyere mmanụ aṅụ . ”
E nwekwara nke ga- ezuru onye ọ bụla .
(
Ọpụpụ 16 : 18
) Ma ka oge na- aga , nri dị iche iche ha riri n’ Ijipt bidoro gụwa ha .
Ha tamuru ntamu , sị : “ O nweghị ihe ọ bụla ọzọ anya anyị na- ahụ ma ọ bụghị mana . ”
(
Ọnụ Ọgụgụ 11 : 6
) Ha mechara jiri iwe kwuo , sị : ‘ Mkpụrụ obi anyị akpọwo ihe oriri a na- enweghị isi asị . ’
(
Ọnụ Ọgụgụ 21 : 5
) ‘ Achịcha ahụ si n’ eluigwe ’ gbụrụ ha , sọwakwa ha oyi .
—
Abụ Ọma 105 : 40
ACHỊCHA NKE NA- ENYE NDỤ
Achịcha so n’ ọtụtụ ihe ndị mmadụ nwere ike iwere ka ihe ndị na- adịchaghị mkpa .
Ma , Baịbụl kwuru na e nwere achịcha pụrụ iche nke anyị na- ekwesịghị ileda anya .
Jizọs ji achịcha ahụ tụnyere mana ahụ ụmụ Izrel jụrụ .
Achịcha ahụ nwere ike ịbara mmadụ uru ruo mgbe ebighị ebi .
Jizọs gwara ndị na- ege ya ntị , sị : “ Abụ m achịcha na- enye ndụ .
Nna nna unu hà riri mana n’ ala ịkpa ma mechaa nwụọ .
Nke a bụ achịcha ahụ nke si n’ eluigwe bịa , ka onye ọ bụla wee rie ya ma ghara ịnwụ .
Abụ m achịcha na- enye ndụ nke si n’ eluigwe bịa ; ọ bụrụ na onye ọ bụla erie achịcha a , ọ ga- adị ndụ ruo mgbe ebighị ebi ; n’ eziokwu , achịcha ahụ m ga- enye bụ anụ ahụ́ m n’ ihi ndụ nke ụwa . ”
—
Jọn 6 : 48-51
Ọtụtụ n’ ime ndị Jizọs gwara ihe a aghọtaghị ihe “ achịcha ” na “ anụ ahụ́ ” ọ na- ekwu okwu ha bụ .
Ọ bụghị achịcha nkịtị na anụ ahụ́ nkịtị ka ọ na- ekwu .
Achịcha nkịtị ndị Juu na- ata mere ka ha dị ndụ otú ahụ mana ụmụ Izrel riri afọ iri anọ mgbe ha nọ n’ ala ịkpa mere ka ha dị ndụ .
N’ agbanyeghị na ọ bụ Chineke nyere ụmụ Izrel mana , mana emeghị ka ndị riri ya nwee ndụ ebighị ebi .
Ma , àjà Jizọs chụrụ ga- eme ka ndị nwere okwukwe na ya nwee ndụ ebighị ebi .
N’ eziokwu , Jizọs bụ “ achịcha na- enye ndụ . ”
O nwere ike ịbụ na ị na- ewere achịcha ata ma agụụ gụwa gị .
O nwekwara ike ịbụ na ị na- ekele Chineke maka achịcha ma ọ bụ “ nri nke ụbọchị taa . ”
(
,
Baịbụlụ Nsọ nke International Bible Society
) Ọ bụ eziokwu na ihe oriri a kwọrọ aka sie na- adị anyị mma , ma anyị ekwesịghị ichefu uru ‘ achịcha ahụ na- enye ndụ , ’ bụ́ Jizọs Kraịst , baara anyị .
Olee ihe anyị ga- eme nke ga- egosi na anyị ji achịcha ahụ na- enye ndụ kpọrọ ihe nakwa na anyị adịghị ka ụmụ Izrel ndị dịrị ndụ n’ oge Mozis , bụ́ ndị na- ejighị mana Chineke nyere ha kpọrọ ihe ?
Jizọs sịrị : “ Ọ bụrụ na unu hụrụ m n’ anya , unu ga- edebe ihe niile m nyere n’ iwu . ”
(
Jọn 14 : 15
) Ọ bụrụ na anyị ana-erubere Jizọs isi , anyị ga- enwe olileanya ịdị ndụ ruo mgbe ebighị ebi mgbe anyị ga na- ata achịcha , obi ana-atọ anyị ụtọ .
—
Diuterọnọmi 12 : 7
Ànyị Ga- ahụ Ndị Nna Nna Anyị Nwụrụ Anwụ Ọzọ ?
E NWERE otu isiokwu gbara n’ akwụkwọ akụkọ ndị Koria .
Ọtụtụ ndị nwere mmasị ịgụ ihe e kwuru na ya .
Isiokwu ahụ bụ : “ ‘ Shim Cheong , Ọmarịcha Nwa Agbọghọ ’ Na- amaghị Gbasara Jizọs , Ọ̀ Gara Ọkụ Ala Mmụọ ? ”
Isiokwu a nwere ike ịdara ndị mmadụ ọgụ n’ ihi na Shim Cheong bụ nwaada dị ọha mma ndị Koria na- akọ n’ akụkọ ifo .
A sịrị na o ji ndụ ya chụọ àjà ka o nyere nna ya kpụrụ ìsì aka .
Kemgbe ọtụtụ afọ , ndị mmadụ na- aja ya mma .
Na Koria , e weere Shim Cheong ka onye nwa agbọghọ ọ bụla kwesịrị iṅomi .
Ọtụtụ ndị chere na ịta onye dị otú ahụ ahụhụ n’ ọkụ ala mmụọ maka na ọ bụghị Onye Kraịst e mere baptizim adịghị mma .
Ha chere na mmadụ ekwesịghị ikwu ụdị ihe a n’ ihi na a sịrị na akụkọ Shim Cheong mere ọtụtụ afọ tupu ndị obodo ya ebido ịnụ gbasara Kraịst .
Akwụkwọ akụkọ ahụ kọkwara ihe otu ụkọchukwu kwuru mgbe a gbara ya ajụjụ ọnụ .
A jụrụ ụkọchukwu ahụ ma ndị ọ na- adabaraghị ịmụta gbasara Jizọs tupu ha anwụọ hà ga- aga ọkụ ala mmụọ .
Olee ihe ọ zara ?
Ọ sịrị : “ Anyị amaghị .
Ma anyị chere na e nwere ihe Chineke ga- emere ha . ”
Ọ̀ BỤ IWU NA A GA- EME MMADỤ BAPTIZIM TUPU A ZỌPỤTA YA ?
Akwụkwọ bụ́
The New Catholic Encyclopedia
kwuru , sị : “ A ga- emerịrị mmadụ baptizim tupu a zọpụta ya .
Kraịst ji ọnụ ya kwuo na ọ bụrụ na e jighị mmiri na Mmụọ Nsọ mụgharịa mmadụ ọzọ , ọ pụghị ịba n’ Alaeze Chineke (
Jn 3.5
) . ”
Ihe a Kraịst kwuru emeela ka ụfọdụ ndị chee na ndị a na- emeghị baptizim na- aga ọkụ ala mmụọ ma ha nwụọ ma ọ bụkwanụ na e nwere otú ọzọ e si ata ha ahụhụ .
Ma , e nwere ọtụtụ ndị na- ekweghị na ihe a ha chere bụ eziokwu .
Ọtụtụ nde mmadụ anwụọla n’ amaghị ihe ọ bụla gbasara Baịbụl .
È kwesịrị ịta ha ahụhụ ruo mgbe ebighị ebi ?
Gịnị ka Baịbụl kwuru n’ okwu a ?
NKWA BAỊBỤL KWERE
Baịbụl mere ka anyị mata na Chineke anaghị ata ndị mmadụ ahụhụ maka na ọ dabaraghị ha ịmata Onye ọ bụ tupu ha anwụọ .
Ọrụ Ndịozi 17 : 30
gwara anyị , sị : “ Chineke elefuruwo oge amaghị ihe dị otú ahụ anya . ”
Oleezi ihe Baịbụl kwuru banyere ndị ọ na- adabaraghị ịmụta banyere Chineke tupu ha anwụọ ?
Jizọs kwuru , sị : “ Mụ na gị ga- anọ na Paradaịs . ”
Gịnị ka nkwa a o kwere pụtara ?
Anyị ga- amata azịza ya n’ ihe Jizọs gwara otu n’ ime ndị omekome a kpọgidere ha na ya n’ osisi .
Onye omekome ahụ sịrị Jizọs : “ Cheta m mgbe ị banyere n’ alaeze gị . ”
Gịnị ka Jizọs gwara ya ?
Ọ gwara ya , sị : “ N’ ezie , ana m asị gị taa , Mụ na gị ga- anọ na Paradaịs . ”
—
Luk 23 : 39-43
Ihe a Jizọs kwuru ọ̀ pụtara na onye omekome ahụ ga- aga eluigwe ?
Mba .
E jighị mmiri na mmụọ nsọ mụọ ya ọzọ .
Tupu mmadụ abanye n’ Alaeze eluigwe , a ga- amụrịrị ya ọzọ .
(
Jọn 3 : 3-6
) Ihe Jizọs na- ekwu bụ na ya ga- akpọlite onye omekome ahụ n’ ọnwụ ka ọ dịrịzie ndụ na Paradaịs .
Ebe ọ bụ na onye omekome ahụ bụ onye Juu , ọ ga- abụ na ọ maara gbasara paradaịs ahụ e nwere n’ ụwa , ya bụ , ogige Iden .
E kwuru gbasara ya n’ akwụkwọ mbụ e nwere na Baịbụl .
(
Jenesis 2 : 8
) Nkwa Jizọs kwere onye omekome ahụ mere ka obi sie ya ike na a ga- akpọlite ya n’ ọnwụ mgbe a ga- eme ka ụwa bụrụghachi paradaịs .
N’ eziokwu , Baịbụl kwere nkwa na “ a gaje inwe mbilite n’ ọnwụ nke ma ndị ezi omume ma ndị ajọ omume . ”
(
Ọrụ Ndịozi 24 : 15
) “ Ndị ajọ omume ” e kwuru okwu ha ebe a bụ ndị na- emeghị ihe Chineke chọrọ maka na ha amaghị uche Chineke .
Jizọs ga- akpọlite onye omekome ahụ ya na ya kwurịtara okwu n’ ọnwụ nakwa ọtụtụ nde ndị ajọ omume nwụrụ anwụ ma ọ bụdị ọtụtụ ijeri ndị ajọ omume , bụ́ ndị na- amaghị uche Chineke tupu ha anwụọ .
A ga- akụziri ha iwu Chineke na paradaịs .
Ha mụtachaa iwu Chineke , a ga- ahapụ ha ka ha gosi ma hà hụrụ Chineke n’ anya .
Otú ha ga- esi egosi na ha hụrụ ya n’ anya bụ irubere ya isi .
MGBE A GA- AKPỌLITE NDỊ AJỌ OMUME N’ ỌNWỤ
A kpọlite ndị ajọ omume n’ ọnwụ , à ga- ekpe ha ikpe n’ ihi ihe ha mere tupu ha anwụọ ?
Mba .
Ndị Rom 6 : 7
kwuru na “ a tọhapụwo onye nwụrụ anwụ ná mmehie ya . ”
Mgbe ndị ajọ omume nwụrụ , ha akwụọla ụgwọ mmehie ha .
N’ ihi ya , ọ bụ ihe ha mere mgbe a kpọlitechara ha n’ ọnwụ ka a ga- eji kpee ha ikpe , ọ bụghị ihe ha mere n’ amaghị ama tupu ha anwụọ .
Olee uru ihe a Chineke buuru ha n’ obi ga- abara ha ?
A kpọlitechaa ndị ajọ omume n’ ọnwụ , ha ga- enwe ohere ha ga- eji mụta iwu Chineke .
A ga- esi n’ akwụkwọ mpịakọta ihe atụ nke a ga- emeghe mgbe ahụ mee ka ndị mmadụ mara iwu Chineke .
A ga- ekpezi ha ikpe “ dị ka omume ha si dị . ”
Ihe ọ pụtara bụ na ihe ga- ekpebi ikpe a ga- ekpe ha bụ ma hà rubeere Chineke isi ma ọ bụ na ha erubereghị ya isi .
(
Mkpughe 20 : 12 , 13
) Ọtụtụ n’ ime ndị ajọ omume a ga- akpọlite n’ ọnwụ enwetụbeghị ohere mụọ gbasara Chineke .
Ihe a ga- abụrụ ọtụtụ ndị ajọ omume a ga- akpọlite n’ ọnwụ ohere mbụ ha ga- eji mụta uche Chineke , mee ya emee ma dịrị ndụ n’ ụwa ruo mgbe ebighị ebi .
Ihe a Baịbụl kwuru emeela ka ọtụtụ ndị kwụsịrị inwe okwukwe na Chineke bidokwa inwe okwukwe .
Dị ka ihe atụ , e nwere otu nwaanyị aha ya bụ Yeong Sug .
Mgbe ọ na- eto , ọ bụ ezigbo onye Katọlik .
Ọtụtụ ndị ezinụlọ ya bụ ndị ụkọchukwu .
Yanwa chọrọ ka e chie ya sista .
N’ ihi ya , ọ gara biri n’ ebe ndị sista na- ebi .
Ma , o mechara pụta n’ ihi na ihe a na- eme n’ ebe ahụ gwụrụ ya ike .
Ihe ọzọkwa bụ na o kwetaghị na Chineke ga- ata ndị mmadụ ahụhụ n’ ọkụ ala mmụọ n’ ihi na o chere na ọ bụ naanị onye obi fere azụ ga- eme mmadụ ụdị ihe a .
O chekwara na ịta ụmụ mmadụ ahụhụ n’ ọkụ ala mmụọ bụ ikpe mkpegbu .
Otu ụbọchị , Onyeàmà Jehova gosiri Yeong Sug ihe a Baịbụl kwuru : “ Ndị dị ndụ maara na ha ga- anwụ ; ma ndị nwụrụ anwụ amaghị ihe ọ bụla ma ọlị , ọ dịghịkwa ụgwọ ọrụ ha nwere ọzọ . ”
(
Ekliziastis 9 : 5
) Onyeàmà Jehova ahụ mere ka ọ ghọta na ndị nna nna ya nwụrụ anwụ anọghị n’ ọkụ ala mmụọ na- ata ahụhụ .
Kama , ha na- ehi ụra n’ ili , na- eche mgbe a ga- akpọlite ha n’ ọnwụ .
Mgbe Yeong Sug matara na ọtụtụ ndị anụbeghị eziokwu dị na Baịbụl , o chebaara ihe Jizọs kwuru na
Matiu 24 : 14
echiche .
Jizọs sịrị na ‘ a ga- ekwusa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ’
Ugbu a , Yeong Sug so ná ndị na- ekwusa ozi ọma ma na- akọrọ ndị ọzọ ihe ọma a ọ mụtara na Baịbụl .
“ CHINEKE ADỊGHỊ ELE MMADỤ ANYA N’ IHU ”
Baịbụl kwuru na “ Chineke adịghị ele mmadụ anya n’ ihu , kama ná mba ọ bụla , onye na- atụ egwu ya ma na- eme ezi omume bụ onye ọ na- anabata nke ọma . ”
(
Ọrụ Ndịozi 10 : 34 , 35
) Anyị niile kwesịrị ịtụ anya na o nweghị onye Chineke ga- ele anya n’ ihu ebe ọ bụ na ọ “ hụrụ ezi omume na ikpe ziri ezi n’ anya . ”
—
Abụ Ọma 33 : 5
Gịnị Ka Mmadụ Atọ Chọrọ Ịmụta Eziokwu n’ Oge Gboo Chọpụtara ?
MGBE Pọntiọs Paịlet , bụ́ gọvanọ Judia , na- ekpe Jizọs ikpe , ọ jụrụ Jizọs , sị : “ Gịnị bụ eziokwu ? ”
(
Jọn 18 : 38
) Ma , ihe bụ́ mkpa Paịlet abụghị ka ọ mata eziokwu .
Ajụjụ a ọ jụrụ gosiri na obi esighị ya ike na e nwere ihe bụ́ eziokwu ma ọ bụkwanụ na o kwetaghị na e nwere ihe bụ́ eziokwu .
O nwere ike ịbụ na Paịlet chere na ihe bụ́ eziokwu bụ ihe ọ bụla mmadụ weere na ọ bụ eziokwu ma ọ bụkwanụ ihe ọ bụla a kụziiri onye ahụ , ya ekweta .
Paịlet chere na e nweghị otú mmadụ ga- esi amata ihe bụ́ eziokwu .
Ihe a o chere bụkwa ihe ọtụtụ ndị chere taa .
N’ ihe dị ka narị afọ ise gara aga , ndị na- aga chọọchị na Yurop amaghị ihe ha ga- ekwere ekwere .
Ebe ọ bụ na a kụziiri ha na poopu bụ o kwuchaa o bie nakwa na mmadụ ekwesịghị ịgba ihe chọọchị kwuru ụkwụ , ha amaghị nke ha ga- eso eso mgbe ndị chọrọ ka chọọchị Katọlik gbanwee nkụzi ha bidoro ịkụzi ihe dị iche n’ ihe chọọchị Katọlik na- akụzi .
Olee otú ndị ahụ na- aga chọọchị ga- esi amata nke bụ́ eziokwu ?
Ọ dịkarịa ala , e nwere ụmụ nwoke atọ n’ oge ahụ kpebisiri ike na ha ga- amata nke bụ́ eziokwu .
Gịnị ka ha mere ka ha chọpụta nke bụ́ eziokwu na nke bụ́ ụgha ?
Oleekwa ihe ha chọpụtara ?
Ka anyị leba ajụjụ ndị a anya .
‘ BAỊBỤL KWESỊRỊ ỊBỤ O KWUCHAA O BIE ’
E nwere otu nwa okorobịa aha ya bụ Vọlfgang Kapito .
O jighị ịga chọọchị egwu egwu .
Ọ gụrụ otú e si agwọ ọrịa n’ ụlọ akwụkwọ , mụọkwa gbasara iwu na okpukpere chi .
N’ afọ 1512 , ọ ghọrọ ụkọchukwu .
Achịbishọp chọọchị dị na Maịnts mechara họpụta ya ka ọ kụziwe ihe na chọọchị ya .
Ná mmalite , Kapito gbalịrị ka o mee ka ndị na- akụzi ihe dị iche n’ ihe chọọchị Katọlik na- akụzi selata aka n’ otú ha si agba chọọchị Katọlik ụkwụ .
Ma mgbe obere oge gachara , Kapito sooro ha kwuwe ka chọọchị Katọlik gbanwee ihe ha na- akụzi .
Olee ihe Kapito mere ?
Otu ọkọ akụkọ ihe mere eme aha ya bụ James M. Kittelson kwuru na mgbe a jụrụ Kapito ajụjụ gbasara ihe dị iche iche a na- akụzi na chọọchị , Kapito kwuru na ya kweere na ‘ ọ bụ Baịbụl bụ ihe kacha mma a ga- eji amata ma ihe a na- akụzi ọ̀ bụ eziokwu n’ ihi na ọ bụ sọọsọ Baịbụl na- ekwu eziokwu . ’
Kapito kwuziri na nkụzi chọọchị Katọlik , nke bụ́ na achịcha na mmanya e ji edo mas na- aghọ anụ ahụ́ na ọbara Jizọs , esighị na Baịbụl .
O kwukwara na ịkpọrọ ndị sent isi ala , esighị
na Baịbụl .
( Gụọ igbe isiokwu ya bụ ‘
Iji Mara Ma Ihe Ndị A Kụziiri Ha Hà Dị Otú Ahụ
. ’ )
N’ afọ 1523 , Kapito hapụrụ ọrụ ahụ achịbishọp nyere ya gaa biri n’ obodo Strasbọg .
N’ oge ahụ , ndị chọrọ ka chọọchị Katọlik gbanwee nkụzi ha na ihe ha na- eme juru eju na Strasbọg .
Ọ bụ n’ ụlọ Kapito dị na Strasbọg ka ndị na- agba nkụzi chọọchị Katọlik ụkwụ na- ezukọ ekwurịta gbasara okpukpe na Baịbụl .
Ọ bụ eziokwu na ụfọdụ n’ ime ha ka na- akụzi Atọ n’ Ime Otu , otu akwụkwọ sịrị na akwụkwọ ndị Kapito dere gosiri na Kapito “ ekwughị ihe ọ bụla gbasara Atọ n’ Ime Otu . ”
Gịnị mere na o kwughị ihe ọ bụla gbasara ya ?
Ọ bụ maka na otú otu onye Spen , bụ́ ọkà mmụta n’ ihe gbasara okpukpere chi , si jiri Baịbụl gosi na nkụzi Atọ n’ Ime Otu abụghị eziokwu masịrị ya .
Aha ọkà mmụta ahụ bụ Maịkel Sevitọs .
Ọ bụrụ na ndị mmadụ anụ na e nwere onye na- ekwu na nkụzi Atọ n’ Ime Otu bụ nkụzi ụgha , e nwere ike igbu onye ahụ .
Ọ bụ ya mere na Kapito ekweghị ekwu ihe o chere gbasara nkụzi Atọ n’ Ime Otu .
Akwụkwọ ndị Kapito dere gosiri na ọ malitela inwe obi abụọ gbasara nkụzi Atọ n’ Ime Otu tupu ya na Sevitọs amata .
Otu ụkọchukwu Katọlik mechara dee na Kapito na ndị òtù ya “ na- anọ ná nzuzo ekwurịta ihe ndị kacha omimi gbasara okpukpe ; ha kwetakwara na nkụzi Atọ n’ Ime Otu dị asọ abụghị eziokwu . ”
Mgbe otu narị afọ gachara , e denyere aha Kapito n’ ebe e depụtara aha ndị a ma ama dere n’ akwụkwọ ha na nkụzi Atọ n’ Ime Otu abụghị eziokwu .
Aha ya bụ aha mbụ e depụtara .
Vọlfgang Kapito kweere na ihe kacha mee ka chọọchị kụọ afọ n’ ala bụ na ha “ leghaara Akwụkwọ Nsọ anya ”
Kapito kweere na ọ bụ na Baịbụl ka mmadụ ga- esi amata nke bụ́ eziokwu .
O kwuru , sị : “ Ọ bụ Baịbụl na iwu Kraịst kwesịrị ịbụ o kwuchaa o bie mgbe niile n’ ihe gbasara okpukpere chi . ”
Kittelson kwuru na Kapito “ kwetasiri ike na ihe kacha mee ka ndị ọkà mmụta n’ ihe gbasara okpukpere chi kụọ afọ n’ ala bụ na ha leghaara Akwụkwọ Nsọ anya . ”
E nwekwara nwa okorobịa ọzọ chọrọ ịmụta eziokwu dị n’ Okwu Chineke .
Aha ya bụ Matịn Selariọs , ( ihe ọzọ a na- akpọ ya bụ Matịn Bọhọs ) .
O bi n’ ụlọ Kapito n’ afọ 1526 .
“ ỊMỤTA EZIOKWU GBASARA EZI CHINEKE ”
Ihu akwụkwọ aha ya bụ
On the Works of God .
Ọ bụ Matịn Selariọs dere ya .
N’ akwụkwọ a , o gosiri ihe dị iche n’ ihe chọọchị na- akụzi na ihe Baịbụl na- akụzi
A mụrụ Selariọs n’ afọ 1499 .
Ọ mụrụ gbasara okpukpere chi na nkà ihe ọmụma n’ ụlọ akwụkwọ .
O mechakwara kụziwe ihe n’ obodo Witinbeg , nke dị na Jamanị .
Ọ bụ n’ obodo a ka ndị mmadụ malitere ịgba nkụzi chọọchị Katọlik ụkwụ .
Obere oge , Selariọs matara Matịn Luta na ndị ọzọ chọrọ ka chọọchị Katọlik gbanwee ihe ha na- akụzi .
Ma , olee otú Selariọs ga- esi amata nkụzi nke si n’ Akwụkwọ Nsọ na nke ụmụ mmadụ chepụtara ?
Otu akwụkwọ kwuru na Selariọs kwetara na otú mmadụ ga- esi aghọta nke bụ́ eziokwu bụ “ ịgụsi Akwụkwọ Nsọ ike , iji ihe Akwụkwọ Nsọ kwuru n’ otu ebe tụnyere ihe o kwuru n’ ebe ọzọ , ikpe ekpere , nakwa ichegharị . ”
Gịnị ka Selariọs chọpụtara mgbe o lebachara anya na Baịbụl ?
N’ ọnwa Julaị afọ 1527 , Selariọs bipụtara ihe ndị ọ chọpụtara n’ akwụkwọ a kpọrọ
O kwuru na sakramentị nwere ihe ndị ha nọchiri anya ha .
Dị ka ihe atụ , ọ sịrị na achịcha na mmanya e ji eme oriri nsọ anaghị aghọ anụ ahụ́ na ọbara Kraịst .
Otu ọkachamara aha ya bụ Robin Barnes kwuru na n’ akwụkwọ Selariọs dere , “ ọ kọwara amụma dị iche iche dị n’ Akwụkwọ Nsọ bụ́ ndị kwuru na oge na- abịa mgbe a ga- enwe ọdachi na ahụhụ n’ ebe niile , e mechazie , e dozigharịa ihe niile dị n’ eluigwe na n’ ụwa , ihe niile adị mma . ”
—
2 Pita 3 : 10-13
Otu ihe e kwesịrị ilebara anya bụ obere ihe Selariọs dere gbasara onye Jizọs Kraịst bụ .
Ọ bụ eziokwu na o kwughị hoo haa na nkụzi Atọ n’ Ime Otu abụghị eziokwu , ma o gosiri na e nwere ihe dị iche na “ Nna Anyị nke Eluigwe ” na “ Ọkpara ya bụ́ Jizọs Kraịst . ”
O dekwara na Jizọs bụ otu n’ ime ọtụtụ chi e nwere , bụrụkwa otu n’ ime ọtụtụ ụmụ Chineke onye pụrụ ime ihe niile .
—
Jọn 10 : 34 , 35
Otu nwoke aha ya bụ Rọbọt Wọles kwuru n’ akwụkwọ o dere n’ afọ 1850 , na ihe Selariọs dere n’ akwụkwọ ya dị iche n’ ihe ndị kweere n’ Atọ n’ Ime Otu dere n’ ihe dị ka narị afọ ise gara aga .
Ọ bụ ya mere ọtụtụ ndị ọkà mmụta ji kwuo na ọ ga- abụ na Selariọs ekweghị na nkụzi Atọ n’ Ime Otu bụ eziokwu .
E kwuola na Selariọs so ná ndị Chineke ji mee “ ka ndị mmadụ mata ezi Chineke na Kraịst . ”
Ọ TỤRỤ ANYA NA CHỌỌCHỊ KATỌLIK GA- EMECHA KỤZIWE EZIOKWU
N’ ihe dị ka afọ 1527 , otu ọkà mmụta n’ ihe gbasara okpukpere chi kwafetara n’ obodo Witinbeg .
Aha ya bụ Johanes Kampanọs .
Nwoke a so ná ndị e weere ka ndị ọkà mmụta a kacha mara amara n’ oge ahụ .
N’ agbanyeghị na Kampanọs bizi n’ ebe ọtụtụ ndị chọrọ ka chọọchị Katọlik gbanwee ihe ha na- akụzi bi , ihe Matin Luta nọ na- akụzi adịghị ya mma .
Gịnị mere na ọ dịghị ya mma ?
Kampanọs ekwetaghị na achịcha na mmanya na- agbanwe ghọọ anụ ahụ́ na ọbara Kraịst n’ oge a na- edo Mas .
O kwetaghịkwa ihe Luta na- akụzi nke bụ́ na anụ ahụ́ na ọbara Kraịst na- abanye n’ achịcha na mmanya ahụ .
Otu onye na- ede akwụkwọ aha ya bụ André Séguenny kwuru na Kampanọs kweere na “ o nweghị ihe achịcha ahụ na- aghọ , kama , ebe ọ bụ sakramentị , ọ nọchiri anya ahụ́ Kraịst . ”
Ná nnọkọ e nwere na Mabọg n’ afọ 1529 ka e kwuo ihe na- eme achịcha na mmanya mgbe a na- edo mas , e kweghị Kampanọs kwuo ihe ọ mụtara n’ Akwụkwọ Nsọ .
Ndị ha na ya so agba nkụzi chọọchị Katọlik ụkwụ na Witinbeg mechara gbaa ya mkpe .
Johanes Kampanọs gbara nkụzi Atọ n’ Ime Otu ụkwụ n’ akwụkwọ a o dere nke aha ya bụ
Restitution
Ihe kacha wute ndị ahụ gbara Kampanọs mkpe bụ ihe Kampanọs kweere banyere Nna , Ọkpara , na mmụọ nsọ .
N’ akwụkwọ Kampanọs dere n’ afọ 1532 , o kwuru na Jizọs dị iche , Nna ya adịrị iche .
Ọ kọwara na otú Nna ahụ na Ọkpara ya si ‘ bụrụ otu ’ bụ otú di na nwunye si bụrụ “ otu anụ ahụ́ , ” ya bụ , ha abụọ na- emekọ ihe .
Ma , otu onye dị iche n’ ibe ya .
(
Jọn 10 : 30 ;
Matiu 19 : 5
) Kampanọs sịrị na e kwukwara ụdị ihe a n’ Akwụkwọ Nsọ mgbe a chọrọ igosi anyị na Nna ahụ karịrị Ọkpara ya .
Baịbụl sịrị : ‘ Nwoke bụ isi nke nwaanyị ; Chineke bụkwa isi nke Kraịst . ’
—
1 Ndị Kọrịnt 11 : 3
Oleekwanụ ihe Kampanọs kwuru gbasara mmụọ nsọ ?
Na nke a , o sokwaara ihe Baịbụl kwuru .
Ọ sịrị : “ O nweghị ihe Akwụkwọ Nsọ kwuru nke gosiri na Mmụọ Nsọ bụ onye nke atọ .
.
.
E kwesịrị ịghọta mmụọ Chineke ka ihe o ji arụ ọrụ , ya bụ na Chineke ji ike ya a na- anaghị ahụ anya akwadebe ihe niile ọ chọrọ ịkwadebe , jirikwa ya na- arụ ihe niile ọ chọrọ ịrụ . ”
—
Jenesis 1 : 2
Luta kpọrọ Kampanọs onye na- ekwulu Chineke na onye iro Ọkpara Chineke .
Otu onye ọzọ so ná ndị ahụ gbara Kampanọs mkpe gwara ndị ibe ya ka ha gbuo Kampanọs .
Ma , ihe ndị a emeghị ka ike gwụ Kampanọs .
Otu akwụkwọ kwuru , sị : “ Kampanọs kwetasiri ike na ihe mere chọọchị Katọlik ji kụọ afọ n’ ala bụ na ha hapụrụ ihe a si na Baịbụl ndịozi ghọtara gbasara Chineke na mmadụ gaa kụziwe ihe ọzọ . ”
Ma , Kampanọs achọghị imepe chọọchị nke ya .
Ọ sịrị na mbọ niile ya gbara ka ya chọta ebe a na- akụzi eziokwu “ n’ etiti òtù dị iche iche na ndị hapụrụ chọọchị Katọlik ” enweghị isi .
N’ ihi ya , o chere na chọọchị Katọlik ga- emecha kụziwe ihe ezigbo Ndị Kraịst kwesịrị
ịna-akụzi .
Ma , ndị isi chọọchị Katọlik mechara nwụchie Kampanọs .
O nwekwara ike ịbụ na ọ nọruru afọ iri abụọ n’ ụlọ mkpọrọ .
Ndị ọkọ akụkọ ihe mere eme chere na Kampanọs nwụrụ n’ ihe dị ka afọ 1575 .
“ NA- ACHỌPỤTANỤ IHE NIILE ”
Kapito , Selariọs , Kampanọs na ndị ọzọ mụsiri Baịbụl ike ka ha mata ihe dị iche n’ eziokwu na ụgha .
N’ agbanyeghị na Baịbụl akwadochaghị ihe niile ha kweere , ha wedara onwe ha ala ma nyochaa Akwụkwọ Nsọ , jirikwa eziokwu ha mụtara kpọrọ ihe .
Pọl onyeozi gwara Ndị Kraịst ibe ya , sị : “ Na- achọpụtanụ ihe niile ; jisiekwanụ ihe dị mma aka ike . ”
(
1 Ndị Tesalonaịka 5 : 21
) Ndịàmà Jehova chọrọ inyere gị aka ka ị mụta eziokwu .
Ọ bụ ya mere ha ji bipụta akwụkwọ aha ya bụ
Gịnị n’ Ezie Ka Bible Na- akụzi ?
Ajụjụ Ndị Baịbụl Zara
È nwere ihe mere e ji kee ụwa anyị a ?
E keziri ụwa anyị a ekezi ka ihe ndị dị ndụ nwee ike ịnọli na ya .
E nwere mmiri buru ibu n’ ụwa .
Mmiri niile a e nwere na- eme ka ihe ndị dị ndụ n’ ụwa ghara ịnwụ .
Otú ụwa si nọrọ , otú o si atụgharị nakwa otú o si agba anyanwụ gburugburu bara ezigbo uru n’ ihi na ọ bụ ya mere ka oké osimiri ghara ịkpụkọ ọnụ ma ọ bụkwanụ ka ọ ghara ịdị ezigbo ọkụ ka mmiri e sinyere n’ ọkụ .
E nwekwara ikuku ndị dị na mbara ígwé na ihe ndị dị n’ ime ala na- eme ka a ghara inwe oké okpomọkụ n’ ụwa .
Otú e si kee ahịhịa na ụmụ anụmanụ na mmadụ ka ha si n’ aka ibe ha na- enweta ihe ha ga na- eri dị ịtụnanya .
Mgbe ọtụtụ ndị lechara otú ihe a niile si dịrị n’ ụwa , ha kwuru na e nwere ezigbo ihe mere e ji kee ụwa .
—
Gụọ
Aịzaya 45 : 18
Ma i nwere ike ịjụ , sị : ‘ Ahụhụ ndị mmadụ na- ata na mmegbu ndị mmadụ na- emegbu ibe ha hà so n’ ihe mere e ji kee ya ? ’
—
Diuterọnọmi 32 : 4 , 5
Chineke ọ̀ ga- emezuli ihe o bu n’ obi kee ụwa ?
E kere ụwa ka ọ bụrụ ebe ndị mmadụ ga- ebi na- enwe obi ụtọ , na- akwanyere ibe ha ùgwù ma hụ Onye kere ha n’ anya .
N’ ihi ya , ihe Chineke bu n’ obi kee mmadụ karịrị ihe o bu n’ obi kee ahịhịa na ụmụ anụmanụ .
Anyị nwere ike ịmata onye Onye kere anyị bụ .
Anyị nwekwara ike ịmụta ịhụ ndị ọzọ n’ anya na imeso ha otú Chineke na- eme .
—
Ekliziastis 12 : 13 ;
Maịka 6 : 8
Onye kere anyị ga- emeli ihe niile o bu n’ obi ime .
N’ ihi ya , obi kwesịrị isi anyị ike na ọ ga- eme ka ahụhụ ndị mmadụ na- ata na mmegbu ndị mmadụ na- emegbu ibe ha kwụsị , meekwa ka ụwa anyị a bụrụ ebe ndị mmadụ ga- ebi na- enwe ezigbo obi ụtọ .
—
Abụ Ọma 37 : 11 ,
29 ;
Aịzaya 55 : 11
Ụlọ Nche Ọgọst 1 , 2014
Chineke Ò Nwere Mmasị n’ Ebe Ị Nọ ?
Isiokwu Ndị Dị n’ Akwụkwọ A
Chineke Ọ̀ Na- eche Banyere Gị ?
“ Mba niile dị ka mmiri si na bọket tapụ . ”
—
AỊZAYA 40 : 15
Devid ò kwesịrị ichewe na Jehova na- echeta ya ?
Chineke ọ̀ na- eche banyere
gịnwa ?
Ọ na- esiri ọtụtụ ndị ike ikweta na Chineke onye pụrụ ime ihe niile ji ha kpọrọ ihe .
Gịnị mere o ji esiri ha ike ikweta ?
Otu ihe kpatara ya bụ na Chineke abụghị mmadụ , ọ kakwa ụmụ mmadụ .
Ọ bụrụ na Chineke anọrọ n’ eluigwe lee mba niile anya , ha dị ka “ mmiri si na bọket tapụ ; ọ na- ewerekwa ha dị ka uzuzu nke dị n’ elu ihe ọ̀ tụ̀ tụ̀ . ”
(
) E nwere otu nwoke na- ede akwụkwọ n’ oge a .
O kweghị na Chineke .
Ọ sịrị na “ ọ bụrụ na mmadụ chere na Chineke dị nakwa na Chineke ji ya kpọrọ ihe , nweekwa mmasị n’ ihe ndị ọ na- eme , onye ahụ mụ anya na- arọ nrọ . ”
Ma , e nwere ndị chere na Chineke anaghị eche banyere ha n’ ihi ihe ọjọọ ha na- eme .
Dị ka ihe atụ , otu nwoke aha ya bụ Jim kwuru , sị : “ M na- ekpe ekpere mgbe niile ka obi ruo m ala nakwa ka m na- ejide onwe m .
Ma obere oge , mụ ebidokwa wewa iwe ọkụ .
M bịaziri chee na ihe ọjọọ eriela m ahụ́ nke na Chineke enwelighị ike inyere m aka . ”
Ebe Chineke nọ ọ̀ dị ezigbo anya nke na ọ naghị ahụ anyị ?
Olee otú o si were anyị bụ́ ndị na- ezughị okè ?
A sị na Chineke emeghị ka anyị mata ụdị onye ọ bụ , o nweghị onye gaara aza ajụjụ ndị a .
Ma , Okwu Chineke e dere n’ ike mmụọ nsọ , ya bụ , Baịbụl , mere ka o doo anyị anya na Chineke anọghị ebe dị anya , ọ bụghịkwa onye ihe gbasara anyị na- anaghị emetụ n’ obi .
Baịbụl sịrị na “ ọ nọghị n’ ebe dị anya n’ ebe onye ọ bụla n’ ime anyị nọ . ”
(
Ọrụ Ndịozi 17 : 27
) N’ isiokwu anọ na- eso nke a , anyị ga- eleba anya n’ ihe Chineke gwara anyị gbasara otú o si nwee mmasị n’ ebe onye ọ bụla n’ ime anyị nọ nakwa otú o sirila gosi na ya nwere mmasị n’ ebe ndị mmadụ ibe anyị nọ , bụ́ ndị dịrị ndụ otú a anyị dị ndụ ugbu a .
Anya Chineke Dị n’ Ebe Ị Nọ
Nne ma ọ bụ nna hụrụ ụmụ ya n’ anya na- aka elebara nwa ya nke dị obere anya
IHE MERE O JI ESIRI ỤFỌDỤ NDỊ IKE IKWETA :
Otu nchọpụta e mere n’ oge na- adịbeghị anya gosiri na ọ bụrụ na e buru ihe ruru otu narị ijeri planet ( ma ọ bụ ụwa ) tinye n’ ime ụyọkọ kpakpando nke ụwa anyị a dị na ya , ha niile ga- abanyecha n’ ime ya .
Ebe ọ bụ na ụyọkọ kpakpando ndị Chineke kere buru ibu otú a , ọtụtụ ndị na- ajụ , sị : ‘ Olee otú Chineke onye pụrụ ime ihe niile ga- esi na- ahụ ihe ụmụ mmadụ na- eme n’ ime obere ụwa anyị a ? ’
IHE BAỊBỤL NA- AKỤZIRI ANYỊ :
Chineke enyeghị anyị Baịbụl ma chefuzie anyị .
Kama ime otú ahụ , ọ gwara anyị ihe ga- eme ka obi sie anyị ike .
Ọ sịrị : “ M ga- enye gị ndụmọdụ , anya m ga- adị n’ ebe ị nọ . ”
—
Abụ Ọma 32 : 8
Ka anyị leba anya n’ ihe mere otu nwaanyị Ijipt aha ya bụ Hega .
Nwaanyị a dịrị ndụ n’ ihe dị ka puku afọ abụọ tupu a mụọ Kraịst .
Mgbe Hega tụụrụ ime , o bidoro ledawa nne ya ukwu bụ́ Seraị anya .
N’ ihi ya , Seraị wedara ya ala , nke mere na ọ gbagara n’ ala ịkpa .
Chineke ò chefuziri Hega maka na o mere ihe na- adịghị mma ?
Baịbụl sịrị : “ Mmụọ ozi Jehova hụrụ ya . ”
Mmụọ ozi ahụ gwara Hega , sị : “ Ahụ́ a na- emekpa gị eruwo Jehova ntị . ”
Hega gwaziri Jehova , sị : “ Ị bụ Chineke nke na- ahụ ụzọ . ”
—
Jenesis 16 : 4-13
“ Chineke nke na- ahụ ụzọ ” na- ahụkwa gịnwa .
Dị ka ihe atụ , nwaanyị hụrụ ụmụ ya n’ anya na- aka eleru ụmụ ya ndị nke obere anya n’ ihi na ọ bụ ha ka e kwesịrị ilebara anya karịa ndị nke totụrụla eto .
Chineke na- emekwa otú ahụ .
Ọ na- aka elebara anyị anya mgbe anyị nọ ná nsogbu nakwa mgbe anyị chọrọ onye ga- enyere anyị aka .
Jehova sịrị : “ Ọ bụ ebe dị elu na ebe dị nsọ ka m bi , mụ na onye e gburu mmụọ ya na onye mmụọ ya dị ala bikwa , iji mee ka a tụtee mmụọ nke ndị ọ na- enweghị ka ọ hà ha , meekwa ka obi nke ndị e gburu mmụọ ha nwee ume . ”
—
Aịzaya 57 : 15
Ma , i nwere ike ịjụ , sị :
‘ Olee otú
o si bụrụ na anya Chineke dị n’ ebe m nọ ?
Ọ̀ bụ otú m dị n’ anya ka ọ na- ahụ , ka ọ̀ na- ahụ ihe dị m n’ obi ma ghọta ụdị onye m bụ ? ’
Chineke Ma Gị nke Ọma
“ Anya gị hụrụ m ọbụna mgbe m bụ nwa e bu n’ afọ . ”
—
ABỤ ỌMA 139 : 16
Ọtụtụ ndị chere na naanị otú Chineke si were ụmụ mmadụ bụ na ha bụ ndị mmehie , ya bụ , ndị na- adịghị ọcha na ndị ọ na- ekwesịghị ilebara anya .
Dị ka ihe atụ , e nwere otu nwaanyị aha ya bụ Kendra .
E nwere mgbe obi dara ya mbà , obi ana-amakwa ya ikpe maka na ọ naghị emetacha ihe Chineke chọrọ ka ụmụ mmadụ na- eme .
Kendra sịrị na ihe a mere ka ya kwụsị ikpe ekpere .
Ihe Jehova na- ahụ abụghị naanị na i zughị okè , ọ na- enyochakwa obi gị , ghọta ụdị mmadụ ị bụ .
Baịbụl sịrị : “ Ya onwe ya maara nnọọ otú e si kpụọ anyị , ọ na- echeta na anyị bụ ájá . ”
Ihe ọzọ bụ na “ ọ dịghị emeso anyị dị ka mmehie anyị si dị . ”
Ọ bụrụ na anyị echegharịa , ọ na- emere anyị ebere ma gbaghara anyị .
—
Abụ Ọma 103 : 10 ,
14
Ka anyị lebagodị anya n’ ihe Baịbụl kwuru gbasara eze Izrel aha ya bụ Devid , bụ́ onye anyị kwuru okwu ya n’ isiokwu mbụ gbara n’
a .
Devid kpegaara Chineke ekpere , sị : “ Anya gị hụrụ m ọbụna mgbe m bụ nwa e bu n’ afọ , e dekwara akụkụ ahụ́ m niile n’ akwụkwọ gị .
.
.
Chineke , biko , nyochaa m , marakwa obi m . ”
(
Abụ Ọma 139 : 16 ,
23
) N’ eziokwu , Devid maara na n’ agbanyeghị na o nwere oge ndị ya mere mmehie dị oké njọ , Jehova ga- achọpụtali na ya ji obi ya niile chegharịa .
Jehova ma gị nke ọma karịa otú mmadụ ọ bụla maara gị .
Baịbụl sịrị : “ Mmadụ na- ahụ ihe anya na- ahụ ; ma Jehova na- ahụ ihe dị n’ obi . ”
(
1 Samuel 16 : 7
) Chineke ma ihe ndị mere i ji akpa àgwà otú i si akpa .
Ihe ndị ahụ bụ : ihe ị ṅụtara n’ ara , otú e si zụọ gị , ebe ị nọ too , na ụdị mmadụ ị bụ .
Chineke na- ahụkwa ụdị mmadụ ị na- agbalị ka ị bụrụ .
O jighị mgbalị a ị na- eme egwu egwu n’ agbanyeghị na ị na- emejọ ihe mgbe ụfọdụ .
Ma , oleezi otú Chineke si eji ihe niile a ọ ma banyere gị akasi gị obi ?
Chineke Nwere Ike Ịkasi Gị Obi
“ Ọkpara Chineke .
.
.
hụrụ m n’ anya ma nyefee onwe ya maka m . ”
—
NDỊ GALESHIA 2 : 20
N’ agbanyeghị na ụfọdụ ndị na- achọ onye ga- akasi ha obi , ha chere na ọ bụrụ na ha arịọ Chineke ka ọ gbatara ha ọsọ enyemaka mgbe ha nọ ná nsogbu , na ọ pụtara na ha na- achọ naanị ọdịmma onwe ha .
E nwere otu nwaanyị aha ya bụ Raquel .
Ọ sịrị : “ Ọ na- abụ m lechaa mmadụ ole nọ n’ ụwa nakwa nsogbu ndị ha nwere , nsogbu m na- adịzi m ntakịrị nke na obi anaghị ekwe m rịọ Chineke ka o nyere m aka . ”
E nwere ụzọ Chineke sirila gbatara ndị mmadụ ọsọ enyemaka ma na- akasi ha obi .
Onye ọ bụla dị ndụ n’ ụwa taa ketara mmehie .
Ọ bụ mmehie ahụ mere na o nweghị ka mmadụ metachaa ihe Chineke chọrọ .
Ma , Chineke “ hụrụ anyị n’ anya wee zite Ọkpara ya [ bụ́ Jizọs Kraịst ] ka ọ bụrụ àjà ime udo maka mmehie anyị . ”
(
1 Jọn 4 : 10
) Ọ bụ àjà Jizọs ji ndụ ya chụọ mere Chineke ji agbaghara anyị mmehie anyị , meekwa ka obi anyị ghara ịna-ama anyị ikpe .
Ọ bụkwa ya mere anyị ji nwee olileanya ịdị ndụ ruo mgbe ebighị ebi n’ ụwa ọhụrụ nke udo ga- adị na ya .
*
Ma , àjà ahụ ọ̀ bụ naanị maka mmadụ niile , ka Chineke ò jikwa ya egosi na ọ hụrụ gịnwa n’ anya ?
Ka anyị lebagodị anya n’ ihe Pọl onyeozi kwuru .
Otú àjà Jizọs chụrụ si metụ ya n’ obi mere ka o dee , sị : “ Ndụ nke m dị ugbu a n’ anụ ahụ́ , m dị ya site n’ okwukwe nke m nwere n’ ebe Ọkpara Chineke nọ , bụ́ onye hụrụ
n’ anya ma nyefee onwe ya maka
m . ”
(
) Jizọs nwụrụ tupu Pọl aghọọ Onye Kraịst .
N’ agbanyeghị ya , Pọl weere àjà ahụ ka onyinye Chineke nyere
yanwa .
Àjà ahụ Jizọs ji ndụ ya chụọ bụkwa onyinye Chineke nyere
gịnwa .
Onyinye a gosiri na Chineke ji gị kpọrọ ihe .
Àjà ahụ nwere ike inye gị “ nkasi obi ebighị ebi , ” meekwa ka i nwee “ ezi olileanya ” ka i wee “ guzosie ike n’ omume ọma niile nakwa n’ okwu ọma niile . ”
—
2 Ndị Tesalonaịka 2 : 16 , 17
N’ eziokwu , Jizọs ji ndụ ya chụọ àjà ihe fọrọ obere ka ọ bụrụ puku afọ abụọ gara aga .
Ma , olee ihe Chineke na- eme
n’ oge a
nke gosiri na ọ chọrọ ka gị na ya dịrị ná mma ?
Chineke Chọrọ Ka Gị na Ya Dịrị ná Mma
Ọ na- adị ọtụtụ ndị kweere na Chineke ka ha na ya enweghị ike ịdị ná mma .
Dị ka ihe atụ , e nwere otu nwaanyị Ayaland aha ya bụ Christina .
Ọ na- aga chọọchị kwa izu .
Ma o kwuru , sị : “ M weere Chineke ka onye kere ihe niile .
Ma , amaghị m onye ọ bụ .
O nwetụbeghị mgbe ọ dị m ka mụ na ya ọ̀ dị ná mma . ”
Mgbe ọ bụla ọ dị anyị ka o nweghị ihe jikọtara anyị na Chineke , Chineke anaghị elefuru anyị anya .
Jizọs mere ihe atụ gosiri na Chineke na- eche banyere anyị .
Ọ sịrị : “ Ọ bụrụ na otu nwoke nwere otu narị atụrụ ma otu n’ ime ha akpafuo , ọ́ gaghị ahapụ iri itoolu na itoolu ahụ n’ elu ugwu wee gaa chọwa nke ahụ kpafuru akpafu ? ”
Olee ihe anyị ga- amụta n’ ihe atụ a ?
Jizọs sịrị : “ N’ otu aka ahụ , ọ dịghị Nna m nke bi n’ eluigwe mma ka otu n’ ime ndị a dị nta laa n’ iyi . ”
—
Matiu 18 : 12-14
Onye ọ bụla “ n’ ime ndị a dị nta ” bara ezigbo uru n’ anya Chineke .
Oleekwanụ otú Chineke si achọ “ nke ahụ kpafuru akpafu ” ?
Amaokwu Akwụkwọ Nsọ e dere ná mmalite isiokwu a kwuru na Jehova
na- adọta
ndị mmadụ n’ ebe ọ nọ .
Ole ndị taa na- aga n’ ụlọ ndị mmadụ nakwa n’ ebe ọhaneze na- anọ agwa ha ihe Baịbụl kwuru gbasara Chineke ?
Ka anyị leba anya n’ otú Chineke sirila dọta ndị ji obi ha niile chọọ ife ya .
N’ oge ndịozi Jizọs nọ n’ ụwa , Chineke zipụrụ onye na- eso ụzọ Kraịst aha ya bụ Filip ka ọ gakwuru otu nwoke na- arụ ọrụ n’ obí eze nwaanyị ndị Itiopia ma kọwaara ya amụma Baịbụl ọ nọ n’ ụgbọ ịnyịnya ya na- agụ .
(
Ọrụ Ndịozi 8 : 26-39
) O nwekwara mgbe Chineke gwara Pita onyeozi ka ọ gaa n’ ụlọ ọchịagha ndị Rom aha ya bụ Kọnịliọs .
Kọnịliọs na- ekpe ekpere , na- agbalịkwa ike ya niile ka o fee Chineke .
(
Ọrụ Ndịozi 10 : 1-48
) Chineke mekwara ka Pọl onyeozi na ndị ha na ya so gaa ná mmiri dị nso n’ obodo Filipaị .
Mgbe ha ruru ebe ahụ , ha hụrụ otu nwaanyị aha ya bụ Lidia , bụ́ ‘ onye na- efe Chineke . ’
‘ Jehova meghere obi nwaanyị a , ya anabata ihe Pọl nọ na- ekwu . ’
—
Ọrụ Ndịozi 16 : 9-15
Ná nke ọ bụla n’ akụkọ ndị a , Jehova mere ka ndị chọrọ ịmata onye ọ bụ mata ya .
Ole ndị taa na- aga n’ ụlọ ndị mmadụ nakwa n’ ebe ọhaneze na- anọ agwa ha ihe Baịbụl kwuru gbasara Chineke ?
Ọtụtụ ndị ga- asị na ọ bụ “ Ndịàmà Jehova . ”
Jụọ onwe gị , sị : ‘ Ọ̀ ga- abụ na Chineke ji ha na- eme ka mụ na ya dịrị ná mma ? ’
Anyị na- agba gị ume ka ị rịọ Chineke ka o nyere gị aka ka ị nabata mbọ ọ na- agba ka gị na ya dịrị ná mma .
Anaghị M Achọ Iji Anya Ahụ Ebe Ndị Mmadụ Na- emegbu Ibe Ha
NDỤ M BIRI NA MBỤ :
Anọ m n’ obodo a na- akpọ Remish too n’ oge a na- alụ agha na Lebanọn .
Obodo a dị nso n’ ókè Izrel na Lebanọn .
M ka na- echeta otú ogbunigwe ndị e liri n’ ala si agbawa gbapụ ndị ọ na- enweghị ihe ha mere aka ma ọ bụ ụkwụ .
Ihe siiri anyị ike , mpụ na ime ihe ike jukwara ebe niile .
Anyị dị mmadụ iri na abụọ n’ ezinụlọ anyị .
Anyị na- aga chọọchị a na- akpọ Maronaịt .
Chọọchị a so n’ ụdị Chọọchị Katọlik e nwere ná mpaghara ọwụwa anyanwụ ụwa .
Ịkpa afọ ezinụlọ anyị anaghị ekwe papa m gaa chọọchị .
Ma , mama m na- ahụ na mmadụ niile ọzọ gara chọọchị .
Ka oge na- aga , ọ bịara dị m ka chọọchị anyị achịtaghị ájá ọ bụla n’ ihi na ọ naghị enyere ndị ọ na- enweghị ka ọ hà ha aka otú ọhaneze na- anaghị enyere ndị ọ na- enweghị ka ọ hà ha aka .
N’ oge m na- eto , ịkụ ọkpọ na ịgba karat bịara masịwa m .
M malitere ịmụsi ịkụ ọkpọ na ịgba karat ike .
Nke a mere ka m ghọọ aka ochie n’ ịgba karat nakwa n’ ịkụ ọkpọ , meekwa ka m bụrụ ọkaibe n’ iji ngwá ọgụ dị iche iche alụ ọgụ .
M kwuru n’ obi m na ‘ agaghị m akwụsịli agha ndị mmadụ na- alụ , ma m ga- agbalị mee ka ndị mmadụ kwụsị imeso ibe ha ihe ike . ’
M hụhaala ebe mmadụ abụọ na- alụ ọgụ , m na- egbo ha ọgụ ozugbo .
M na- ewe iwe ọkụ , obere ihe na- ewekwa m iwe .
Ndị niile bi n’ ebe ndịda Lebanọn na- atụ m ụjọ ebe ọ bụ na anaghị m achọ iji anya ahụ ebe ndị mmadụ na- emegbu ibe ha ma ọ bụ na- emeso ibe ha ihe ike .
N’ afọ 1980 , m bidoro iso òtù ndị na- agba karat ma na- akụ ọkpọ e nwere n’ obodo a na- akpọ Beirut .
N’ agbanyeghị na a na- atụ bọmbụ n’ obodo a kwa ụbọchị , na- akwakwa mgbọ , m na- aga amụ ịgba karat .
Naanị ihe m na- eme bụ iri ihe , ihi ụra , na ibi ndụ ka Bruce Lee .
Bruce Lee bụ nwoke Chaịna a mụrụ n’ Amerịka .
N’ oge ọ nọ ndụ , ọ na- eme fim , ọ bụkwa azụ eru ala n’ ịgba karat nakwa n’ ịkụ ọkpọ .
M na- akpụ isi m ka ọ dị ka nke Bruce Lee , na- aga ije ka ya , na- etikwa mkpu otú o si eti ma ọ gbawa karat .
Ihu anaghịkwa atọ m ọchị .
OTÚ BAỊBỤL SI GBANWEE NDỤ M :
Ebu m n’ obi ịga Chaịna jiri ịgba karat na ịkụ ọkpọ na- akpata ego .
Ma ná mgbede otu
ụbọchị , mgbe m nọ na- amụ ịgba karat iji kwadebe nke ọma maka ịga Chaịna , otu enyi m kụụrụ m aka n’ ụzọ .
O du Ndịàmà Jehova abụọ bịa na nke m .
Ihe m yi mgbe ahụ bụ efe ojii m na- eyi ma m mụwa ịgba karat , ọsụsọ zukwara m ahụ́ .
M gwara Ndịàmà Jehova ahụ , sị : “ O nweghị ihe m ma na Baịbụl . ”
Amaghị m na malite mgbe ahụ gawa , ndụ m ga- agbanwe .
Ndịàmà Jehova ahụ ji Baịbụl gosi m ihe mere na ndị mmadụ agaghị emeli ka mmegbu na ime ihe ike kwụsịchaa .
Ha gwara m na ọ bụ Setan bụ́ Ekwensu na- akpata ihe ọjọọ ndị ahụ .
(
Mkpughe 12 : 12
) Otú ahụ́ si ruo Ndịàmà Jehova ahụ ala na otú ha si na- ekwu okwu n’ atụghị ụjọ masịrị m .
Obi dị m ụtọ mgbe ha gwara m na Chineke nwere aha .
(
Abụ Ọma 83 : 18
) Ha gụkwaara m ihe e dere na
1 Timoti 4 : 8
.
Ebe ahụ sịrị : “ Ọzụzụ nke ahụ́ bara ntakịrị uru ; ma nsọpụrụ Chineke bara uru maka ihe niile , ebe o nwere nkwa maka ndụ dị ugbu a , na ndụ nke gaje ịbịa . ”
Ihe a Baịbụl kwuru gbanwere ndụ m .
O wutere m na mụ na Ndịàmà Jehova ahụ ahụghịzi n’ ihi na ndị ezinụlọ m gwara ha abịazila .
Ma , ekpebiri m na m ga- akwụsị ịgba karat na ịkụ ọkpọ , kpebiekwa na m ga- ebido ịmụ Baịbụl .
Ihe a m kpebiri ime adịghị ụmụnne m ndị nwoke mma .
Ma , m fooro ntutu taa na m ga- achọtarịrị Ndịàmà Jehova ka ha kụziwere m Baịbụl .
M chọgharịrị Ndịàmà Jehova , ma ahụghị m ha .
N’ oge ahụ , papa m nwụrụ na mberede .
Ọnwụ ya na nsogbu ndị ọzọ anyị nwere n’ ezinụlọ anyị wutere m .
M bidola ịrụ ọrụ mgbe ahụ n’ otu ụlọ ọrụ na- arụ ụlọ .
Otu ụbọchị , otu onye mụ na ya na- arụ ọrụ aha ya bụ Adel kwụsịrị m , jụọ m ihe mere ihu m ji gbarụọ .
Mgbe m kọọrọ ya , ọ gwara m na Baịbụl kwuru na a ga- akpọlite ndị nwụrụ anwụ n’ ọnwụ .
N’ ọnwa itoolu sochirinụ , Onyeàmà Jehova ahụ dị obiọma ji ndidi kụziere m Baịbụl .
Ka m na- amụtakwu ihe Baịbụl kwuru , m bidoro chọpụtawa na m kwesịrị ịgbanwe otú m si akpa àgwà .
Ma , ọ dịrịghị m mfe .
Obere ihe na- ewe m iwe .
Ma , Baịbụl mere ka m mụta otú m ga- esi na- ejide onwe m ma a kpasuo m iwe , m mụtakwara na ọ bụghị ihe ọ bụla batara m n’ obi ka m kwesịrị ime .
Dị ka ihe atụ , Jizọs dụrụ anyị ọdụ na
Matiu 5 : 44
, sị : “ Na- ahụnụ ndị iro unu n’ anya , na- ekpekwanụ ekpere maka ndị na- akpagbu unu . ”
Ndị Rom 12 : 19
kwukwara , sị : “ Unu abọrọla onwe unu ọbọ , .
.
.
n’ ihi na e dere , sị : ‘ Ọ bụ m nwe ịbọ ọbọ ; m ga- akwụ ụgwọ , ka Jehova kwuru . ’ ”
Amaokwu Baịbụl ndị a na ndị ọzọ mere ka obi jiri nwayọọ nwayọọ dajụọ m .
URU NDỊ M RITERELA :
Ọ bụ eziokwu na ndị ezinụlọ m achọbughị ka mụ na Ndịàmà Jehova na- amụ Baịbụl , ha na- akwanyeziri Ndịàmà Jehova ùgwù .
Otu n’ ime ụmụnne m ndị nwoke esorola m na- efe Jehova .
Mgbe mama m nọ ndụ , ọ na- abụ ọ nụ ka ndị ọzọ na- akọjọ Ndịàmà Jehova , ya agbachitere ha .
Chineke ejirila ezigbo nwaanyị aha ya bụ Anita gọzie m .
Mụ na ya na- eso ekwusa ozi ọma oge niile .
Kemgbe afọ 2000 , mụ na nwunye m bi n’ ebe a na- akpọ Eskilstuna .
Ọ dị na Swidin .
Anyị na- akụziri ndị na- asụ asụsụ Arabik bi n’ ebe ahụ Baịbụl .
M ka na- emetere ndị a na- emeso ihe ike ebere .
Ma , ebe m ma ihe kpatara ndị mmadụ ji emeso ibe ha ihe ike , marakwa na obere oge ugbu a Chineke ga- eme ka ime ihe ike kwụsị , ahụ́ eruola m ala , obi na- adịkwa m ụtọ .
—
Abụ Ọma 37 : 29
“ Biko , Geenụ Ntị ná Nrọ A ”
JOSEF lere anya n’ azụ , ya adị ya ka ọ̀ bụ ya hapụ ndị kpọ ya rie mbọ mbọ .
Ma , ha agateela aka .
Ebe ya na ezinụlọ nna ya bi na Hibrọn dịzi ezigbo anya .
Ọ ga- abụ na nna ya Jekọb na- ezu ike ugbu a chi jiwerela .
Ọ madịghị ihe mere nwa ya nwoke a ọ kacha hụ n’ anya .
Josef enweghị ike ịgakwuru nna ya ugbu a .
Ọ ma na e nwere ike ọ gaghị ahụ nna ya ọzọ .
Ka Josef na ndị ahịa ahụ kpọ ya nọ na- aga n’ okporo ụzọ ahụ ndị mmadụ na- esikarị aga ebe ndịda , ọ na- abụ ha gatụ , ha elee Josef anya ma duziekwa kamel ha .
Ọ bụ ha nwe Josef ugbu a , ha agaghịkwa achọ ka ihe ọ bụla mee ka ha chọọ ya achọ n’ ihi na ha weere ya ka ngwá ahịa dị oké ọnụ otú ha si were mmanụ na ihe ndị na- esi ìsì ụtọ ha bu , bụ́ ndị ha ga- erete ezigbo ego n’ Ijipt .
Ọ ga- abụ na Josef akarịbeghị afọ iri na asaa mgbe ahụ .
Weregodị ya na ị na- ahụ ka ọ tachitụrụ anya lee anya n’ ebe ọdịda anyanwụ , na- eche otú ụwa ya si ghasasịa .
N’ oge ahụ , anyanwụ adawala .
Ọ dịzi ka anyanwụ ò guzo n’ akụkụ Oké Osimiri Mediterenian .
O siiri ya ike ikweta na ọ fọrọ obere ka ụmụnne ya gbuo ya , ma ha emechazie ree ya ka ọ ghọọ ohu .
Ọ ga- abụkwa na o jidelighị onwe ya , ya ebewe ákwá .
Ọ maghị otú ihe ga- emecha dịrị ya .
N’ agbanyeghị na e ji Josef eji , ọ kwụsịghị inwe okwukwe
Olee otú Josef si baa n’ ụdị nsogbu a ?
Oleekwa ihe okwukwe nwata nwoke a ụmụnne ya megburu emegbu ma kpọọ asị na- akụziri anyị ?
EZINỤLỌ EBE ỤMỤ NWAANYỊ ANỌ MỤỤRỤ OTU NWOKE ỤMỤ
A mụrụ Josef n’ ezinụlọ buru ibu .
Ma , ha anaghị enwecha obi ụtọ , udo anaghị adịkarịkwa n’ ụlọ ha .
Ihe Baịbụl kọọrọ anyị gbasara ezinụlọ Jekọb gosiri na nwoke ịlụ ihe karịrị otu nwaanyị na- akpata nsogbu n’ ezinụlọ .
N’ oge ochie , ọtụtụ ndị na- alụ ụmụ nwaanyị abụọ ma ọ bụ karịa .
Chineke gbara ndị na- efe ya nkịtị ka ha na- eme otú ahụ ruo mgbe Ọkpara ya mere ka o doo onye ọ bụla anya na kemgbe ụwa Chineke chọrọ ka nwoke na- alụ naanị otu nwaanyị .
(
Matiu 19 : 4-6
) Jekọb mụrụ ụmụ nwoke iri na abụọ na ụmụ nwaanyị abụọ , ma ọ dịkarịa ala .
Ọ bụ ụmụ nwaanyị anọ mụụrụ ya ụmụ ndị ahụ .
Abụọ n’ ime ha bụ ndị nwunye ya .
Onye nke mbụ bụ Lia , onye nke abụọ abụrụ Rechel , onye Lia tọrọ .
Abụọ ndị nke ọzọ bụ ụmụ nwaanyị na- ejere Lia na Rechel ozi .
Aha ha bụ Zilpa na Bilha .
Onye Jekọb hụrụ n’ anya bụ ọmarịcha nwunye ya Rechel .
O nweghị mgbe ọ hụrụ Lia n’ anya otú ọ hụrụ Rechel .
Ma , e ji aghụghọ mee ka ọ lụwa Lia .
O nweghị mgbe Lia
na Rechel na- anaghị amarịta aka .
Aka ahụ ha na- amarịta mekwara ka ụmụ ha mewere ibe ha anyaụfụ .
—
Jenesis 29 : 16-35 ;
30 : 1 ,
8 ,
19 , 20 ;
37 : 35
Rechel nọrọ ọtụtụ afọ n’ amụtaghị nwa .
Mgbe o mechara mụta Josef n’ oge Jekọb mere agadi , Jekọb weere Josef ka nwata pụrụ iche .
Dị ka ihe atụ , mgbe Isọ nwanne Jekọb nọ n’ ụzọ na- abịa ịhụ Jekọb na ezinụlọ ya , Jekọb chị obi n’ aka n’ ihi na e nwere mgbe Isọ chọrọ igbu ya .
Jekọb dowere Rechel na Josef nwa ya n’ azụ azụ , n’ ebe ọ ga- akacha adịrị ha mfe ịgbalaga ma Isọ chọọ igbu ha .
Josef dị obere mgbe ahụ .
Ma , ọ ga- abụ na o chefughị ihe ahụ nna ya mere .
Chegodị otú obi dị ya n’ ụtụtụ ụbọchị ahụ mgbe ọ nọ na- ele nna ya merela agadi anya , na- eche ihe mere o jizi ete ụkwụ n’ agbanyeghị na ahụ́ ka gbasiri ya ike .
Ọ ga- abụ na ọ tụrụ ya n’ anya mgbe ọ matara ihe kpatara ya , ya bụ , na nna ya na otu mmụọ ozi dị ike gbara mgba n’ abalị ụnyaahụ ya .
Gịnị mekwaranụ ya na mmụọ ozi ji gbaa mgba ?
Ọ bụ maka na Jekọb chọrọ ka Jehova Chineke gọzie ya .
A gọziri Jekọb .
Otú e si gọzie ya bụ na a gụgharịrị ya aha , ya azawazie Izrel .
A ga- enwe otu mba ga na- aza aha ya .
(
Jenesis 32 : 22-31
) Josef mechara mata na ọ bụ ụmụ ndị nwoke Izrel mụrụ ga- amụta ebo dị iche iche a ga- enwe ná mba ahụ .
Ka oge na- aga , nsogbu bịaara Josef .
Onye ọ kacha hụ n’ anya , bụ́ nne ya , nwụnahụrụ ya mgbe ọ na- amụ nwanne ya nwoke nke nta aha ya bụ Benjamin .
Nna ya ruru uju ọnwụ ya .
Weregodị ya na ị na- ahụ Jekọb ka o ji nwayọọ na- ehicha Josef anya mmiri ákwá ma na- agwa ya ihe ga- akasi ya obi , bụkwanụ ihe kasiri nna nna yanwa aha ya bụ Ebreham obi .
Ọ ga- abụrịrị na obi jụụrụ Josef mgbe ọ nụrụ na otu ụbọchị , Jehova ga- akpọlite nne ya n’ ọnwụ .
O nwere ike ịbụ na Josef bịara hụkwuo Jehova bụ́ “ Chineke nke ndị .
.
.
dị ndụ ” n’ anya n’ ihi ihe ọma ọ na- emere ụmụ mmadụ .
(
Luk 20 : 38 ;
Ndị Hibru 11 : 17-19
) Mgbe Rechel nwụchara , Jekọb ejighị ụmụ nwoke abụọ ọ mụtaara ya egwu egwu .
—
Jenesis 35 : 18-20 ;
37 : 3 ;
44 : 27-29
E nwere ụmụaka ọ ga- abụ a hụ ha n’ anya otú ahụ , ha adaa iberiibe .
Ma , Josef mụtara àgwà ọma n’ aka nne na nna ya .
Ọ bịara nwee okwukwe siri ike na Jehova , marakwa ihe dị mma na ihe na- adịghị mma .
Mgbe Josef dị afọ iri na asaa , o so ụmụnne ya ndị tọrọ ya na- azụ atụrụ .
Ọ nọ na- enyere ụfọdụ n’ ime ha aka .
N’ oge ahụ , ọ hụrụ ihe ọjọọ ha mere .
Ọ̀ dị Josef ka ya mechie ọnụ ka ha kpọọ ya ezigbo mmadụ ?
Otú ọ bụla ọ dị ya , ihe anyị ma bụ na o mere ihe ziri ezi .
Ọ kọọrọ nna ya ihe ọjọọ ahụ ha mere .
(
) O nwere ike ịbụ na ihe a Josef katara obi mee mere ka obi sikwuo Jekọb ike na nwata a ọ hụrụ n’ anya bụ ezigbo nwa .
Ndị Kraịst na- eto eto kwesịrị ịmụta ihe n’ ihe a Josef mere .
Ọ bụrụ na e nwee mgbe ọ dị ha ka hà kpuchie mmehie dị oké njọ onye ọzọ mere , ha kwesịrị ime ka Josef , ọ bụrụgodị na ọ bụ nwanne ha ma ọ bụ enyi ha mere mmehie ahụ .
Ha kwesịrị ịhụ na e mere ka ndị ga- enyere onye ahụ mehierenụ aka mara gbasara mmehie ahụ .
—
Levitikọs 5 : 1
Ihe mere n’ ezinụlọ Jekọb na- akụziri anyị ihe .
Ọ bụ eziokwu na nwoke ọ bụla bụ́ Onye Kraịst taa na- alụ naanị otu nwaanyị , ma n’ ụfọdụ ezinụlọ Ndị Kraịst , ọ bụghị di na nwunye nwe ụlọ mụrụ ụmụ niile ha na ha bi .
E nwere ụmụaka ọ bụ naanị nwoke nwe ụlọ ma ọ bụ nwunye ya mụrụ tupu ha alụọ .
Ihe anyị niile nwere ike ịmụta bụ na nne ma ọ bụ nna ịna-emelara otu n’ ime ụmụ ya ihe mgbe niile na- eme ka udo ghara ịdị n’ ezinụlọ .
Ndị nne na nna ma ihe na- eme ihe niile ha nwere ike ime ka o doo ụmụ nke ha nakwa ndị nke ọ na- abụghị ha mụrụ anya na ha hụrụ onye nke ọ bụla n’ ime ha n’ anya .
Ha na- emekwa ka nwata nke ọ bụla mara na Chineke nyere ya onyinye pụrụ iche nakwa na o nwere ike iso mee ka ezinụlọ ha na- enwe obi ụtọ .
—
Ndị Rom 2 : 11
ANYAỤFỤ KPATARA NSOGBU N’ EZINỤLỌ JEKỌB
Jekọb hụrụ Josef n’ anya n’ ihi na ọ na- eme ezi omume , bụrụkwa onye e kwesịrị ịtụkwasị obi
Jekọb kwaara Josef uwe mwụda pụrụ iche .
O nwere ike ịbụ na ihe mere o ji kwaa ya bụ na Josef katara obi na- eme ihe dị mma .
(
) Ọ ga- abụ na uwe ahụ bụ uwe mara ezigbo mma nke nwere aka ogologo ma gbadaa Josef agbada .
O nwere ike ịbụ ụdị uwe ndị ukwu ma ọ bụ ụmụ ndị eze na- eyi .
O nweghị ihe ọjọọ Jekọb bu n’ obi kwaara Josef uwe ahụ .
Ọ ga- abụkwa na ihe a o meere Josef maka na ọ hụrụ Josef n’ anya ma jiri ya kpọrọ ihe dị Josef mma .
Ma , uwe ahụ ga- akpatara Josef ezigbo nsogbu .
Cheta na Josef na- azụ atụrụ .
Ọrụ ịzụ atụrụ adịghị mfe .
Weregodị ya na ị na- ahụ Josef ka o yi uwe ahụ yiri nke ụmụ ndị eze na- aga n’ ebe e nwere ahịhịa ndị toro eto , na- arị ugwu ma ọ bụ na- agbalị ka o kupụta nwa atụrụ furu efu nke osisi ogwu kogidere .
Nke ka njọ bụ otú ụmụnne ya ndị nwoke ga- esizi na- emeso ya .
Baịbụl sịrị : “ Mgbe ụmụnne ya hụrụ na nna ha hụrụ ya n’ anya karịa ụmụnne ya niile , ha malitere ịkpọ ya asị , ha enweghịkwa ike iji obiọma na- agwa ya okwu . ”
Jenesis 37 : 4
) N’ eziokwu , ụdị ihe a nwere ike ime ka mmadụ mewere ibe ya anyaụfụ , ma ụmụnne Josef kpaziri àgwà ka ndị na- amaghị ihe n’ ihi na ha hapụrụ ka ekworo gbaa mgbọrọgwụ n’ obi ha .
(
Ilu 14 : 30 ;
27 : 4
) Ò nwetụla mgbe ọsụkọsụ sụrụ gị maka na a na- akwanyere onye ọzọ ùgwù ị chọrọ ka a na- akwanyere gị ?
Cheta ụmụnne Josef .
Anyaụfụ mere ka ha mee ihe ha ga- emecha kwaara mmakwaara .
Ihe ha mere na- akụziri Ndị Kraịst na ọ ka mma iso “ ndị na- aṅụrị ọṅụ ṅụrịa ọṅụ . ”
—
Ndị Rom 12 : 15
Ọ ga- abụrịrị na Josef ghọtara na ụmụnne ya na- ewere ya iwe .
Ma nke a ò mere ka ọ ghara iyi uwe ọma ahụ mgbe ya na ụmụnne ya nọ ?
O nwere ike ịbụ na ọ na- adị ya ka ya mee otú ahụ .
Ma , cheta na ihe mere Jekọb ji kwaara ya uwe ahụ bụ ka o gosi na ya hụrụ Josef n’ anya .
Josef chọrọ ime nna ya obi ụtọ , n’ ihi ya , ọ kwụsịghị iyi uwe ahụ .
Ihe a Josef mere baara anyị uru .
Ọ bụ eziokwu na Nna anyị nke eluigwe anaghị akpa ókè , ma mgbe ụfọdụ , ọ na- emere ndị ohu ya ihe pụrụ iche .
Ọ chọkwara ka àgwà ndị
na- efe ya na- akpa dịrị iche n’ àgwà ọjọọ ndị mmadụ na- akpa taa .
Otú ahụ uwe Josef si pụọ iche bụkwa otú àgwà ezigbo Ndị Kraịst si dị iche na nke ndị ọzọ .
Nke a na- eme mgbe ụfọdụ ka ndị mmadụ mewere ha anyaụfụ ma tụọ ha iro .
(
1 Pita 4 : 4
) Ma , Onye Kraịst ò kwesịrị ime ka ndị mmadụ ghara ịma na ọ na- efe Chineke ?
Mba .
Onye Kraịst ekwesịghị ime otú ahụ ebe ọ bụ na Josef ezoghị uwe ya ka ụmụnne ya ghara ịhụ ya .
—
Luk 11 : 33
NRỌ ABỤỌ JOSEF RỌRỌ
Mgbe obere oge gachara , Josef rọrọ nrọ abụọ pụrụ iche .
Ná nrọ nke mbụ , Josef hụrụ ebe ya na ụmụnne ya nọ na- eke okporo ọka n’ ùkwù n’ ùkwù .
Ma , ka ùkwù ọka ya guzo kwem , ùkwù ọka ụmụnne ya gbara ya gburugburu ma kpọọrọ ya isiala .
Ná nrọ nke abụọ Josef rọrọ , ọ hụrụ ebe anyanwụ na ọnwa na kpakpando iri na otu nọ na- akpọrọ ya isiala .
(
Jenesis 37 : 6 , 7 ,
9
) Olee ihe Josef ga- eme gbasara nrọ abụọ a pụrụ iche ọ rọrọ ?
Ọ bụ Jehova Chineke mere ka Josef rọọ nrọ ndị ahụ .
Nrọ abụọ ahụ na- egosi ihe ga- eme n’ ọdịnihu .
Chineke chọkwara ka Josef kọọrọ ndị ọzọ nrọ abụọ ahụ .
E nwere ike ikwu na ihe a Josef ga- eme yiri ihe ndị amụma Chineke ga- emecha mee , ya bụ , izi ndị Chineke , bụ́ ndị na- enupụrụ Chineke isi , ozi o ziri ha nakwa ime ka ha mara ikpe ọ mara ha .
Josef medara obi gwa ụmụnne ya , sị : “ Biko , geenụ ntị ná nrọ a m rọrọ . ”
Ụmụnne ya ghọtara ihe nrọ ahụ pụtara .
Ma , ọ dịtụdịghị ha mma .
Ha gwara ya , sị : “ Ị̀ ga- abụnụ eze anyị ?
ka ị̀ ga- achịnụ anyị ? ”
Baịbụl sịrị : “ Ha wee hụ ihe ọhụrụ mere ha ga- eji kpọ ya asị , n’ ihi nrọ ndị ọ rọrọ nakwa n’ ihi ihe ndị o kwuru . ”
Mgbe Josef kọọrọ nna ya na ụmụnne ya nrọ nke abụọ ọ rọrọ , ihe a gwara ya adịkwaghị mma .
Baịbụl sịrị : “ Nna ya wee bawara ya mba wee sị ya : ‘ Gịnị ka nrọ a ị rọrọ pụtara ?
Mụ onwe m na nne gị na ụmụnne gị ànyị ga- akpọrọ gị isiala ? ’ ”
Ma Jekọb buuru okwu ahụ n’ obi , na- echebara ya echiche .
O nwere ike ịbụ na ọ nọ na- eche ma ọ̀ ga- abụ na Jehova ji nrọ ahụ na- agwa Josef okwu .
—
10 , 11
Josef abụghị onye mbụ nke o ji abụ onye ikpeazụ na- efe Jehova a gwara ka o kwuo ihe ga- eme n’ ọdịnihu nke na- agaghị adị ndị mmadụ mma ma ọ bụ nke ga- eme ka a kpagbuo ya .
Ọ bụ Jizọs bụ ohu Jehova a kacha kpagbuo nke kwuru ihe ndị ga- eme n’ ọdịnihu .
Ọ gwara ndị na- eso ụzọ ya , sị : “ Ọ bụrụ na ha akpagbuwo m , ha ga- akpagbukwa unu . ”
(
Jọn 15 : 20
) E nwere ọtụtụ ihe okwukwe na obi ike Josef nwere na- akụziri Ndị Kraịst niile , ma ndị toro eto ma ụmụaka .
ỊKPỌASỊ MERE KA ỤMỤNNE JOSEF MEE IHE JỌGBURU ONWE YA
Mgbe obere oge gachara , Jekọb dunyere Josef ka ọ gaa leta ụmụnne ya ndị nke tọrọ ya n’ ebe ha na- azụ atụrụ n’ ebe ugwu .
Ebe ahụ dị nso na Shikem .
O tebeghị aka ha nọ na Shikem kpaa arụ nke mere ka ndị mmadụ kpọọ ha asị .
Ọ ga- abụ ihe ahụ mere na Shikem mere Jekọb ji chọọ ịma otú ụmụ ya mere .
N’ ihi ya , o dunyere Josef ka ọ gaa mara otú ha mere .
Olee otú i chere obi dị Josef mgbe e dunyere ya ozi a ?
Ọ ma na ụmụnne ya akpọkwuola ya asị .
Obi ọ̀ ga- adị ha mma ma ha hụ na ọ bụ ya ka nna ha dunyere ka ọ bịa mata otú ha mere ?
N’ agbanyeghị nsogbu dị na ya , o rubeere nna ya isi ma gawa .
—
Jenesis 34 : 25-30 ;
37 : 12-14
Josef gara ije ihe dị ka ụbọchị anọ ma ọ bụ ise tupu ya eruo ebe ụmụnne ya nọ .
Ihe kpatara ya bụ na Shikem dị ihe dị ka kilomita iri asatọ ma e si Hibrọn gbagowe ya .
Ihe ọzọ bụ na mgbe o ruru Shikem , ọ nụrụ na ụmụnne ya agaala Dotan .
Dotan dịkwanụ kilomita iri abụọ na abụọ ma e si Shikem gawa ya .
Mgbe Josef rutewere Dotan , ụmụnne ya nọ ebe dị anya hụ ya .
Ozugbo ha hụrụ ya , iwe juru ha obi .
Baịbụl sịrị : “ Ha wee gwa ibe ha , sị : ‘ Lee !
Ọrọ nrọ abịawala .
Bịanụ ka anyị gbuo ya ma tụba ya n’ otu olulu mmiri ; anyị ga- asịkwa na ajọ anụ ọhịa eriwo ya .
Ka anyị hụzie otú nrọ ya ga- esi mezuo . ’ ”
Ma , Ruben gwara ha ka ha ghara igbu ya , kama ka ha tụba ya n’ olulu .
Ruben bu n’ obi na e mechaa , ọ ga- akpọpụta Josef n’ olulu ahụ .
—
Jenesis 37 : 19-22
Josef amadịghị ihe na- aga .
Ọ ga- abụ na ọ tụrụ anya na ha ga- anabata ya nke ọma .
Ma , ụmụnne ya jidere ya , yipụ ya uwe ọma ya ahụ n’ ike ma dọrọ ya gaa n’ otu olulu mmiri mmiri na- adịghị ma kwaba ya n’ ime ya .
Ahụ́ nwụrụ Josef .
Ma mgbe o nwetere onwe ya , o jisiri ike guzoro ọtọ .
Ma , o nweghị otú ọ ga- esi apụta n’ olulu ahụ n’ onwe ya .
Naanị ihe ọ na- ahụ bụ eluigwe .
Ọ na- anụzi olu ụmụnne ya obere obere .
Ọ kpọsiri ha òkù ike , na- arịọ ha ,
ma ha gbara ya nkịtị .
Ihe ha mere Josef emetụdịghị ha n’ obi .
Ha nọdụrụ ala n’ ebe dị nso n’ olulu mmiri ahụ rie ihe oriri .
Mgbe Ruben pụrụ , ha kwukwara ọzọ ka ha gbuo Josef .
Ma , Juda gwara ha egbula ya , kama ka ha resị ya ndị ahịa si n’ ebe ahụ na- agafe .
Dotan dị nso n’ ụzọ ndị ahịa si aga Ijipt .
Obere oge , ndị Ishmel na ndị Midian na- eme njem gafewara .
Tupu Ruben alọta , ha ereela Josef nara ego ya tinye n’ akpa .
Ha rere ya shekel iri abụọ , ya aghọọ ohu .
—
Jenesis 37 : 23-28 ;
42 : 21
Josef anaghị ekwenyere ihe ọjọọ , ma ụmụnne ya kpọrọ ya asị
Ka anyị laghachizie n’ ihe anyị kọrọ ná mmalite isiokwu a .
Mgbe e du Josef na- agbada Ijipt , ọ dị ka à ga- asị na ihe niile efunahụla ya .
A kpọpụla ya n’ ike n’ ezinụlọ ya .
Ọ ga- anọ ọtụtụ afọ n’ amaghị ihe ọ bụla gbasara ezinụlọ ya .
Dị ka ihe atụ , ọ gaghị ama otú obi si gbawaa Ruben mgbe ọ lọghachiri hụ na ọ nọkwaghị ma ọ bụkwanụ otú Jekọb si ruo uju mgbe a ghọgburu ya , ya ekweta na Josef anwụọla .
Ọ gaghịkwa ama banyere nna nna ya Aịzik , onye ka nọ ndụ mgbe ahụ ma ọ bụkwanụ banyere nwanne ya Benjamin , onye ọ ga na- agụsi ya agụụ ike ịhụ .
Ma , ọ̀ pụtara na Josef gbazi aka ?
—
Jenesis 37 : 29-35
Ọ ka nwere ihe Josef nwere nke ụmụnne ya na- enweghị ike ịnara ya .
Ihe ahụ bụ okwukwe ya .
Ọ ma Chineke ya bụ́ Jehova nke ọma , o nweghịkwa ihe ga- eme ka ọ gharazie inwe okwukwe na ya , ma mkpọpụ a kpọpụrụ ya n’ ụlọ ha ma ahụhụ ọ tara n’ okporo ụzọ mgbe a kpọ ya na- aga Ijipt .
Ọ gakwaghị ekwe ka ihere mee ka ọ kwụsị inwe okwukwe na Chineke n’ agbanyeghị na e rere ya , ya aghọọ ohu onye Ijipt nwere ego aha ya bụ Pọtịfa .
(
Jenesis 37 : 36
) Nsogbu ndị a mere ka okwukwe Josef sikwuo ike , meekwa ka o kpebisikwuo ike na ya agaghị ahapụ Chineke ya .
N’ isiokwu ndị ọzọ anyị ga- ebipụta gbasara Josef , anyị ga- ahụ otú okwukwe ya si mee ka Jehova jiri ya rụkwuo ọrụ , meekwa ka o nyere ụmụnne ya na nna ya aka mgbe ha nọ ná nsogbu .
N’ eziokwu , anyị ga- egosi na anyị ma ihe ma anyị ṅomie okwukwe Josef .
Ònye Kere Chineke ?
Weregodị ya na ị na- ahụ ebe otu nna na nwa ya nwoke dị afọ asaa na- akparịta ụka .
Nna ahụ sịrị nwa ya : “ Ogologo oge gara aga , Chineke kere ụwa na ihe niile dị n’ ime ya .
O kekwara anyanwụ , ọnwa , na kpakpando . ”
Nwa ahụ chebaara ihe a nna ya gwara ya echiche , jụzie ya , sị : “ Papa , ònye kere Chineke ? ”
Nna ya gwara ya , sị : “ E keghị Chineke eke .
Chineke enweghị mmalite . ”
Ihe a nna ya zara ya juru ya afọ .
Ma ka nwa ahụ na- eto , ọ ga na- echebakwuru ihe ahụ nna ya zara ya echiche , chọzie ka e mee ka o dokwuo ya anya .
O siiri ya ike ịghọta otú o si bụrụ na Chineke enweghị mmalite ebe ọ bụkwanụ na eluigwe na ụwa nwere mmalite .
Nwa ahụ nwere ike ịjụ , sị : ‘ Olee ebe Chineke si pụta ? ’
Gịnị ka Baịbụl kwuru n’ okwu a ?
Ihe o kwuru adịghị iche n’ ihe nna ahụ anyị ji mee ihe atụ gwara nwa ya .
Mozis dere , sị : “ Jehova , .
.
.
tupu a mụọ ugwu dị iche iche , ma ọ bụ , tupu ị mụpụta ụwa na elu ala , .
.
.
ọbụna
site na mgbe ebighị ebi ruo mgbe ebighị ebi ,
ị bụ Chineke . ”
(
Abụ Ọma 90 : 1 , 2
) Aịzaya onye amụma kwukwara ihe yiri ya .
Ọ sịrị : “ Ị̀ matabeghị , ka ọ̀ bụ na ị nụbeghị ?
Jehova , bụ́ Onye kere nsọtụ niile nke ụwa ,
bụ Chineke ruo mgbe ebighị ebi . ”
Aịzaya 40 : 28
) Akwụkwọ ozi Jud dere kwukwara na ọ bụ “ site na mgbe niile ebighị ebi gara aga ” ka Chineke dị .
—
Jud 25
Ihe ndị a Baịbụl kwuru gosiri na ihe Pọl onyeozi kwuru bụ eziokwu .
Ọ sịrị na Chineke bụ “ Eze mgbe ebighị ebi . ”
(
1 Timoti 1 : 17
) Ihe ọ pụtara bụ na o nweghị mgbe Chineke na- adịghị , mgbe ọ bụla ọ sọrọ anyị chee n’ echiche .
Ọ ga- adịkwa ruo mgbe ebighị ebi .
(
Mkpughe 1 : 8
) A gụwa ihe ndị mere Chineke ji bụrụ Onye Pụrụ Ime Ihe Niile , otu ihe a ga- agụnyerịrị bụ na ọ na- adị site na mgbe ebighị ebi ruo mgbe ebighị ebi .
Gịnị mere o ji esiri anyị ike ịghọta na Chineke enweghị mmalite , o nweghị ọgwụgwụ ?
Ọ bụ maka na anyị anaghị adịte ndụ aka .
N’ ihi ya , ihe anyị ma gbasara oge dị ntakịrị .
Ma ebe ọ bụ na Chineke na- adị ndụ ruo mgbe ebighị ebi , otu puku afọ dị ya ka otu ụbọchị .
(
2 Pita 3 : 8
) Dị ka ihe atụ , ụkpara ọ̀ ga- aghọta ihe bụ́ afọ iri asaa ma ọ bụ afọ iri asatọ anyị na- adịru ndụ ebe ọ bụ na o tochahaala , ọ na- anọ naanị ihe dị ka ụbọchị iri ise nwụọ ?
Mba !
Baịbụl kwuru na anyị dị ka ụkpara n’ anya Onye Ukwu kere anyị , ọgụgụ isi anyị enweghịkwa ebe o ruru nke ya .
(
Aịzaya 40 : 22 ;
55 : 8 , 9
) Ọ bụ ya mere na o kwesịghị iju anyị anya na e nwere ihe ụfọdụ mmadụ na- agaghị aghọtacha gbasara Jehova .
Ọ bụ eziokwu na o nwere ike isiri anyị ike ịghọta na Chineke enweghị mmalite , o nweghị ọgwụgwụ , anyị ga- ahụ na ọ bụ ihe kwesịrị ekwesị ma anyị chebara ya echiche .
Ọ bụrụ na e nwere onye kere Chineke , ihe ọ pụtara bụ na ọ bụ onye ahụ kere ihe niile .
Ma , Baịbụl kwuru na ọ bụ Jehova “ kere ihe niile . ”
(
Mkpughe 4 : 11
) Ihe ọzọkwa bụ na anyị ma na e nwere mgbe eluigwe na ụwa na- adịghị .
(
Jenesis 1 : 1 , 2
) Oleezi otú eluigwe na ụwa si bido ịdị ?
Onye kere ha ga- ebugodị ụzọ dị adị tupu ya ekewe ha .
Chineke adịla adị tupu ihe niile nwere ọgụgụ isi adịrị , dị ka Ọkpara ọ mụrụ naanị ya na ndị mmụọ ozi .
(
Job 38 : 4 ,
7 ;
Ndị Kọlọsi 1 : 15
) O doro anya na e nwere mgbe ọ bụ naanị Chineke nọ .
E nweghịkwa otú a ga- esi eke Chineke n’ ihi na e nweghị onye ma ọ bụ ihe dị adị ga- ekeli ya .
Ndụ anyị dị na ihe dị iche iche dị n’ eluigwe nakwa n’ ụwa na- egosi na Chineke , onye na- adị ndụ ruo mgbe ebighị ebi , dị adị .
N’ eziokwu , Onye mere ka ụwa anyị a na ihe ndị dị n’ eluigwe na- aga otú ha kwesịrị ịga , meekwa ka e nwee iwu na- achị ha , enweghị mmalite .
Ọ bụ naanị ya bụ onye nwere ike ime ka ihe ọ bụla ọzọ dịrị .
—
Job 33 : 4
Ajụjụ Ndị Baịbụl Zara
Okpukpe niile hà na- eme ihe dị Chineke mma ?
O nwere ike ịbụ na ihe ndị ị na- anụ n’ akụkọ ụwa emeela ka ị mata na mgbe ụfọdụ , okpukpe ndị mmadụ na- ekpe na- eme ka ha kpaa arụ .
Ọ bụghị okpukpe ma ọ bụ chọọchị niile na- eme ihe dị Chineke mma .
(
Matiu 7 : 15
) N’ eziokwu , okpukpe eduhiela ọtụtụ ndị .
—
Gụọ
1 Jọn 5 : 19
Ma , Chineke maara na e nwere ndị ihe ọma na- adị mma ji obi ha niile chọọ ife ya .
(
Jọn 4 : 23
) Chineke chọrọ ka ndị dị otú ahụ mụọ Okwu ya bụ́ Baịbụl ka ha mụta eziokwu .
—
1 Timoti 2 : 3-5
Olee otú ị ga- esi mata nke bụ́ ezigbo okpukpe ?
Jehova Chineke na- eme ka ndị si n’ okpukpe dị iche iche dịrị n’ otu .
Otú o si eme ya bụ na ọ na- akụziri ha eziokwu , na- akụzikwara ha ka ha hụ ibe ha n’ anya .
(
Maịka 4 : 2 , 3
) N’ ihi ya , ihe ị ga- eji amata ndị na- ekpe ezigbo okpukpe bụ na ha hụrụ ibe ha n’ anya .
—
Jọn 13 : 35
Jehova Chineke ji ezigbo okpukpe eme ka ndị dị iche iche dịrị n’ otu .
—
Abụ Ọma 133 : 1
Ndị na- efe Chineke otú ọ chọrọ na- ekwere naanị ihe Baịbụl kwuru , ha na- akpakwa àgwà otú Baịbụl kwuru ka ndị na- efe Chineke na- akpa .
(
2 Timoti 3 : 16
) Ha na- akwanyere aha Chineke ùgwù .
(
) Ha na- agwakwa ndị mmadụ na ọ bụ naanị Alaeze Chineke ga- egboro ndị mmadụ mkpa ha .
(
Daniel 2 : 44
) Ha na- eme ka ‘ ìhè ha na- enwu ’ otú Jizọs mere .
Otú ha si eme ya bụ na ha na- emere ndị agbata obi ha ihe ọma .
(
Matiu 5 : 16
) Ọ bụ ya mere na ihe ọzọ ị ga- eji amata ezigbo Ndị Kraịst taa bụ na ha na- aga n’ ụlọ ndị mmadụ ezi ha ozi ọma gbasara Alaeze Chineke .
—
Matiu 24 : 14 ;
Ọrụ Ndịozi 5 : 42 ;
20 : 20
Ụlọ Nche Septemba 1 , 2014
Ndị Mmadụ Hà Ga- emebiru Ụwa A Otú Ọ Na- agaghịzi Ekwe Mmekwata ?
Isiokwu Ndị Dị n’ Akwụkwọ A
Ihe a Sọlọmọn kwuru gosiri na a gaghị eji ụmụ mmadụ na- anaghị adịte ndụ aka tụnyere ụwa anyị a na- enweghị ọgwụgwụ .
Kemgbe ọtụtụ puku afọ , ọtụtụ ndị ebiela n’ ụwa ma mechaa nwụọ , ma ụwa ka dịkwa .
Ihe ndị na- eme ka ndị mmadụ dịrị ndụ ka dịkwa n’ ụwa .
Kemgbe a lụchara Agha Ụwa nke Abụọ , otú ihe si na- agbanwe n’ ụwa n’ ike n’ ike enweghị atụ .
Kemgbe ihe dị ka afọ iri asaa gara aga , otú ndị mmadụ si eme njem , otú ha si ezirịta ozi , nakwa ihe ndị nkà na ụzụ mepụtarala emeela ka ihe kakwuoro ndị mmadụ mfe .
Ọtụtụ ndị nweziri ihe ndị e ji ebi ndụ e cheburu na a gaghị enwe ike imepụta .
Ndị bi n’ ụwa amụbaakwala ihe fọrọ obere ka ọ bụrụ okpukpu atọ .
Ma , ihe ndị a akpatala ọtụtụ nsogbu .
Otú ndị mmadụ si emebisị ihe ndị dị n’ ụwa ugbu a na- aka njọ nke na n’ oge na- adịghị anya , ihe ndị na- eme ka ụwa dị mma obibi ga- akwụsị ịrụ ọrụ nke ọma .
Ụfọdụ ndị ọkà mmụta sayensị ekwuodịla na ọ bụ n’ oge a ka ihe ụmụ mmadụ na- eme kacha akpa ụwa aka ọjọọ .
Baịbụl kwuru na e nwere oge ụmụ mmadụ
‘ ga- ebibi ụwa . ’
(
Mkpughe 11 : 18
) Ụfọdụ chere na ọ bụ ugbu a bụ oge ahụ .
Ndị mmadụ hà ka ga- emebikwu ihe n’ ụwa ?
Hà ga- emebiru ụwa otú ọ na- agaghịzi ekwe mmekwata ?
È MEBIRUOLA ỤWA OTÚ Ọ NA- AGAGHỊ EKWE MMEKWATA ?
Ndị mmadụ hà emebiruola ụwa otú ọ na- agaghị ekwe mmekwata ?
Ụfọdụ ndị ọkà mmụta sayensị sịrị na o siri ike ịmata nsogbu ihe ndị mmadụ na- emebi n’ ụwa ga- akpata .
N’ ihi ya , ụjọ na- atụ ha na o nwere ike ịbụ na oge njinji ga- eji n’ ụwa adịla nso , ya bụ , oge oké okpomọkụ na idei mmiri a na- enwe n’ ụwa ga- aka njọ ma kpatara ndị mmadụ nsogbu .
Dị ka ihe atụ , n’ ebe ndịda ụwa , e nwere nnukwu mmiri kpụkọrọ akpụkọ dị n’ elu oké osimiri .
Ụfọdụ ndị na- ekwu na ọ bụrụ na ụwa akwụsịghị ikpokwu ọkụ , e nwere oge ọ ga- eru a gaghịzi enwe ihe a ga- eme ka mmiri ahụ kpụkọrọ akpụkọ kwụsị ịgbaze .
Ihe mere ha ji kwuo otú ahụ bụ na mmiri ahụ kpụkọrọ akpụkọ anaghị ekwe ka oké osimiri dị n’ okpuru ya kporo ọkụ .
Ma , ọ bụrụ na mmiri ahụ kpụkọrọ akpụkọ agbazee , o nweghịzi ihe ga- ekpuchi oké osimiri ahụ .
Ebe ọ bụkwa na elu oké osimiri ahụ na- eji oji , ọ ga- ekporo ọkụ ngwa ngwa , mee ka mmiri ahụ kpụkọrọ akpụkọ na- agbazekwu .
Ihe a nwere ike ịna-eme n’ akwụsịghị akwụsị , meekwa ka oké osimiri ndị dị n’ ụwa jubiga ókè ma kpatara ọtụtụ nde mmadụ ọdachi .
NDỊ MMADỤ NA- ERIKPỌ IHE NDỊ DỊ N’ ỤWA
Ndị ọkachamara ekwuola ihe dị iche iche a ga- eme ka e gbochie njinji a sị ga- eji n’ ụwa a n’ ihi otú e sirila mebie ya .
Otu n’ ime ihe ndị ha na- eti mkpu ya kemgbe bụ ka ndị mmadụ na- echekwa ihe ndị dị n’ ụwa , kama ịna-emebisị ha ebe ha na- achọ ka ha baa ọgaranya ma ọ bụ rụpụta ihe ọgbara ọhụrụ dị iche iche .
Ihe a ha na- ekwu ò meela ka ihe dị mma ?
Ọ dị mwute na nsogbu ndị mmadụ na- akpata n’ ụwa n’ ihi otú ha si emebisị ihe ndị dị na ya na- aka njọ .
Otú e si erikpọ ihe ndị dị n’ ụwa n’ ike n’ ike karịrị otú ụwa si emepụtaghachi ha .
Ò nwere ihe a ga- eme ka nsogbu a kwụsị ?
Otu ọkachamara sịrị : “ E nwere ike ikwu na anyị amaghị otú anyị ga- esi na- elekọta ụwa . ”
Ihe a o kwuru yiri ihe Baịbụl kwuru .
Baịbụl sịrị : “ Ọ dịrịghị mmadụ nke na- eje ije ọbụna iduzi nzọụkwụ ya . ”
—
Jeremaya 10 : 23
Ma , Baịbụl mere ka obi sie anyị ike na Chineke Onye kere ihe niile agaghị ekwe ka ndị mmadụ mebie ụwa a otú ọ na- agaghị ekwe mmekwata .
Abụ Ọma 115 : 16
kwuru , sị : “ Ụwa ka [ Chineke ] nyere ụmụ mmadụ . ”
N’ eziokwu , ụwa anyị a bụ “ ezi onyinye ” Chineke nyere anyị .
(
Jems 1 : 17
) Chineke ọ̀ ga- enye ụmụ mmadụ ihe ọ ma ga- emebi emebi ?
Mba .
Otú o si kee ụwa gosiri na ụwa agaghị emebi emebi .
IHE CHINEKE BU N’ OBI KEE ỤWA
Akwụkwọ Jenesis gwara anyị otú Chineke si kee ụwa a ka ọ dị mma obibi .
O kwuru na ná mmalite , “ ọ dịghị ihe dị n’ ụwa , ọ tọgbọ n’ efu , ọchịchịrị gbakwara ” na ya .
O kwukwara na “ mmiri ” dị n’ ụwa .
Mmiri a ga- abara ihe ndị a ga- eke n’ ụwa uru .
(
Jenesis 1 : 2
) Chineke kwuziri “ ka ìhè dị . ”
(
) O doro anya na anwụ bidoro ịchabata n’ ụwa mgbe Chineke kwuchara ihe a , mee ka ìhè dị n’ ụwa .
Chineke mekwara ka e nwee ala akọrọ na oké osimiri .
(
Jenesis 1 : 9 , 10
) Ihe ọzọ merenụ bụ na ala malitere “ ipupụta ahịhịa , ahịhịa ndụ nke na- amị mkpụrụ n’ ụdị ya dị iche iche nakwa osisi ndị na- amị mkpụrụ . ”
(
Jenesis 1 : 12
) Ọ bụ otú ahụ ka Chineke si mee ka mmadụ na anụmanụ nwee ihe ndị ga- eme ka ha na- adị ndụ .
Dị ka ihe atụ , o mere ka ahịhịa na- emepụta nri mmadụ na anụmanụ ga na- eri na ikuku ha ga na- ekuru .
Gịnị mere Chineke ji kee ụwa otú a ?
Aịzaya onye amụma kwuru na ọ bụ Chineke bụ “ Onye kpụrụ ụwa na Onye kere ya , Onye mere ka o guzosie ike , onye na- ekeghị ya n’ efu , onye kpụrụ ya ka e biri n’ ime ya . ”
(
Aịzaya 45 : 18
) N’ eziokwu , uche Chineke bụ ka ụmụ mmadụ biri n’ ụwa ruo mgbe ebighị ebi .
Ọ dị mwute na ụmụ mmadụ na- emebi ụwa a Chineke nyere ha nke na ha chọziri ịla ya n’ iyi .
Ma , ihe Chineke bu n’ obi kee ụwa agbanwebeghị .
Otu nwoke dịrị ndụ n’ oge ochie sịrị : “ Chineke abụghị mmadụ nke na ọ ga- agha ụgha , ọ bụghịkwa nwa nke mmadụ nke na ọ ga- akwa ụta .
Ọ bụrụ na o kwuo ihe , ọ́ gaghị eme ya ? ”
(
Ọnụ Ọgụgụ 23 : 19
) N’ eziokwu , Chineke agaghị ekwe ka ụmụ mmadụ laa ụwa a n’ iyi .
Kama n’ oge na- adịghị anya , ‘ ọ ga- ebibi ndị na- ebibi ụwa . ’
—
ANYỊ GA- EBI N’ ỤWA RUO MGBE EBIGHỊ EBI
Mgbe Jizọs Kraịst na- akụzi ihe n’ elu ugwu , ọ sịrị : “ Obi ụtọ na- adịrị ndị dị nwayọọ n’ obi , n’ ihi na ha ga- eketa ụwa . ”
(
Matiu 5 : 5
) Jizọs kwukwara ihe Chineke ga- eji eme ka ndị mmadụ kwụsị imebisị
ụwa a .
Ọ gwara ndị na- eso ụzọ ya ka ha na- ekpe ekpere , sị : “ Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe . ”
Alaeze Chineke , ya bụ , ọchịchị Chineke , ga- eme ka ihe Chineke bu n’ obi kee ụwa mezuo .
—
Matiu 6 : 10
Chineke kwuru otú Alaeze ya ga- esi eme ka ọtụtụ ihe gbanwee .
Ọ sịrị : “ Lee !
Ana m eme ihe niile ka ha dị ọhụrụ . ”
(
Mkpughe 21 : 5
) Chineke ọ̀ ga- ewepụ ụwa a weta nke ọhụrụ ?
Mba , n’ ihi na o nweghị ihe ụwa a mere .
Ihe Chineke ga- eme bụ ibibi “ ndị na- ebibi ụwa , ” ya bụ , ọchịchị ụmụ mmadụ e nwere n’ oge a .
Chineke ga- ejizi “ eluigwe ọhụrụ na ụwa ọhụrụ ” dochie ọchịchị ụmụ mmadụ .
Ihe ọ pụtara bụ na eluigwe ọhụrụ , ya bụ , Alaeze Chineke , ga- esi n’ eluigwe na- achị ndị ezi omume bi n’ ụwa .
—
Mkpughe 21 : 1
Chineke ga- eme ka ihe ndị mmadụ mebiri n’ ụwa dịghachi mma .
Otu ọbụ abụ kwuru ihe Chineke ga- eme .
Ọ sịrị : “ I chewo ihu gị n’ ebe ụwa dị , ka i wee mee ka ihe jupụta na ya ; ị na- eme ka ihe jupụta n’ ime ya . ”
Ebe ọ bụ na Chineke ga- agọzi ụwa , oké okpomọkụ na idei mmiri agakwaghị adị , ụwa ga- abụzi paradaịs ebe nri ga- abụ atụrụ tawa .
—
Abụ Ọma 65 : 9-13
E nwere otu nwoke aha ya bụ Pyarelal .
Ọ bụ odeakwụkwọ onyeisi okpukpe ndị India aha ya bụ Mohandas Gandhi .
Ọ sịrị na mgbe Gandhi nọ ndụ , Gandhi kwuru na “ ihe ụwa na- emepụta ga- ezuru onye ọ bụla nọ n’ ụwa , ma e wezụga ndị anyaukwu . ”
Alaeze Chineke ga- ewepụ ihe kacha akpata nsogbu ndị e nwere n’ ụwa .
Otú ọ ga- esi ewepụ ya bụ ime ka ndị mmadụ gbanwee ndụ ọjọọ ha .
Aịzaya onye amụma kwuru na mgbe Alaeze Chineke ga- achịwa ụwa , ndị mmadụ “ agaghị emerụ ihe ọ bụla ahụ́ , ha agaghịkwa emebi ” ụwa na ụmụ mmadụ ibe ha .
(
Aịzaya 11 : 9
) Ọtụtụ nde mmadụ si ebe dị iche iche n’ ụwa amụwala ihe Chineke chọrọ ka ụmụ mmadụ na- eme .
A na- akụziri ha ka ha hụ Chineke na ndị agbata obi ha n’ anya , ka ihe ọma na- adị ha mma , ka ha na- elekọta ụwa , ka ha ghara imebisị ihe ndị dị n’ ụwa , nakwa ka ha na- ebi ndụ otú gosiri na ha chọrọ ka ihe Chineke bu n’ obi kee ụwa mezuo .
Ha na- amụ ihe ndị a ka ha nwee ike ịdị ndụ n’ ụwa mgbe ọ ga- aghọ paradaịs .
—
Ekliziastis 12 : 13 ;
Matiu 22 : 37-39 ;
Ndị Kọlọsi 3 : 15
Chineke agaghị ekwe ka ụmụ mmadụ mebichaa ọmarịcha ụwa a o kere
Akwụkwọ Jenesis gwara anyị na mgbe Chineke kechara ihe , ọ “ hụrụ ihe niile o mere , ma , lee !
ha dị nnọọ mma . ”
(
Jenesis 1 : 31
) N’ eziokwu , Chineke agaghị ekwe ka ụmụ mmadụ mebichaa ọmarịcha ụwa a o kere .
Obi siri anyị ike na o nweghị ihe ga- eme ụwa a ebe ọ bụ Jehova Chineke , onye hụrụ anyị n’ anya , nwe ya .
O kwere anyị nkwa na “ ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
(
Abụ Ọma 37 : 29
) Gbalịa ka i soro ná ndị Chineke ga- asị na ha bụ “ ndị ezi omume , ” bụ́ ndị ga- ebi n’ ụwa ruo mgbe ebighị ebi .
Iwu Chineke Nyere Ụmụ Izrel Ọ̀ Dị Mma ?
O NWERE mgbe ụlọikpe dị n’ otu mba mara ụmụ nwoke abụọ ikpe ọnwụ maka na a sịrị na ha gburu mmadụ .
Ma , ebubo a e boro ha bụ ebubo ụgha .
Mgbe e mechara mata na aka ha dị ọcha , ndị ọkàiwu jisiri ike kpepụta otu n’ ime ha nọ n’ ụlọ mkpọrọ .
Ma , o nweghị ihe ha nwere ike imere onye nke ọzọ n’ ihi na e gbuola ya tupu a mata na aka ya dị ọcha .
Ebe ọ bụ na ndị ọkàikpe nwere ike ikpe ndị mmadụ ikpe mkpegbu , Baịbụl gwara ndị na- ekpe ikpe , sị : ‘ Ikpe ziri ezi—ikpe ziri ezi ka unu ga- agbaso . ’
(
Diuterọnọmi 16 : 20
) Ọ bụrụ na ndị ọkàikpe emee ihe a Baịbụl kwuru , ọ ga- abara ndị mmadụ uru .
Chineke nyere ụmụ Izrel iwu ga- enyere ha aka ka ha na- ekpe ikpe ziri ezi ma ghara ịna-ele mmadụ anya n’ ihu .
Ka anyị leba anya n’ ihe iwu Chineke nyere ụmụ Izrel kwuru iji mata ma ‘ ụzọ ya niile hà bụ ikpe ziri ezi . ’
—
Diuterọnọmi 32 : 4
NDỊ IKPE BỤ “ NDỊ IKOM MAARA IHE NA NDỊ NWERE UCHE MA NWEE AHỤMAHỤ ”
Ọ bụrụ na ndị ọkàikpe ma nke a na- akọ n’ ikpe ikpe , na- akwụwa aka ha ọtọ ma ghara ile mmadụ anya n’ ihu mgbe ha na- ekpe ikpe , ọrụ ha na- abara ndị mmadụ uru .
Iwu Chineke nyere ụmụ Izrel gosiri na ọ bụ ụdị ndị ikpe a ka Chineke chọrọ ka ha na- ekpe ikpe .
N’ oge ụmụ Izrel bidoro ịgagharị n’ ala ịkpa , Chineke gwara Mozis ka ọ chọta “ ndị ikom ruru eru , ndị na- atụ egwu Chineke , ndị ikom a pụrụ ịtụkwasị obi , ndị kpọrọ uru na- ezighị ezi asị ” ka ha bụrụ ndị ikpe .
(
Ọpụpụ 18 : 21 , 22
) Mgbe afọ iri anọ gachara , o kwukwara ka a “ chọta ndị ikom maara ihe na ndị nwere uche ma nwee ahụmahụ ” ka ha na- ekpe ụmụ Izrel ikpe .
—
Diuterọnọmi 1 : 13-17
N’ oge Jehọshafat
*
na- achị Juda , o nyere ndị ikpe iwu , sị : “ Lezienụ anya n’ ihe unu na- eme , n’ ihi na ọ bụghị mmadụ ka unu na- ekpere ikpe kama ọ bụ Jehova ; ọ nọnyekwaara unu n’ ikpe ikpe .
Na- atụnụ egwu Jehova .
Kpacharanụ anya n’ ihe unu na- eme , n’ ihi na ajọ omume ma ọ bụ ile mmadụ anya n’ ihu ma ọ bụ iri ngarị adịghị n’ ebe Jehova bụ́ Chineke anyị nọ . ”
(
2 Ihe E Mere 19 : 6 , 7
) Ihe a Jehọshafat gwara ndị ikpe mere ka ha mata na ọ bụrụ na ịkpọasị ma ọ bụ anyaukwu emee ka ha kpee ikpe na- ezighị ezi , ha ga- aza Chineke ajụjụ maka nsogbu ha kpatara .
Mgbe ndị ikpe Izrel na- ekpe ikpe otú Chineke chọrọ , ahụ́ ruru ụmụ Izrel ala , ha ebirikwa n’ udo .
Iwu Chineke nyere ụmụ Izrel kwukwara ihe ga- enyere ndị ikpe aka ka ha na- ekpe ikpe ziri ezi , ọ bụrụgodị na ikpe ha na- ekpe tara akpụ .
Olee ụfọdụ n’ ime ihe ndị e kwuru n’ iwu ahụ ?
IHE NDỊ GA- EME KA E KPEE IKPE ZIRI EZI
Ọ bụ eziokwu na ndị a na- ahọpụta ka ha bụrụ ndị ikpe bụ ndị ma ihe na ndị ga- ekpeli ikpe , ha anaghị eji ọgụgụ isi ha na amamihe ha ekpe ikpe .
Jehova Chineke gwara ha ihe ndị ga na- enyere ha aka ikpe ikpe ziri ezi .
Ka anyị leba anya n’ ihe ụfọdụ Chineke gwara ha .
Meenụ nchọpụta nke ọma .
Chineke si n’ aka Mozis gwa ndị ikpe Izrel , sị : “ Mgbe unu na- anụrụ okwu ikpe n’ etiti ụmụnne unu , kpeenụ ikpe n’ ezi
omume . ”
(
Diuterọnọmi 1 : 16
) Ndị ikpe ga- ekpe ikpe ziri ezi ma ọ bụrụ na ha eburu ụzọ chọpụta otú ihe niile si mee .
Ọ bụ ya mere Chineke ji gwa ha na ha ‘ ga- achọgharị ma sie imi n’ ala , jụọkwa ase nke ọma . ’
Ọ bụrụ na a sịrị na mmadụ mere ihe ọjọọ , ndị ikpe ga- ejide n’ aka na onye ahụ mere ihe ahụ n’ eziokwu tupu ha ekpewe ya ikpe .
—
Diuterọnọmi 13 : 14 ;
17 : 4
Nụrụnụ ihe ndị akaebe ga- ekwu .
Mgbe ndị ikpe na- eme nchọpụta , ha kwesịrị ịnụ ihe ndị akaebe ga- ekwu .
Iwu Chineke sịrị : “ Naanị otu onye akaebe agaghị ebili gbagide mmadụ akaebe n’ ihe metụtara njehie ọ bụla ma ọ bụ mmehie ọ bụla , n’ ihe banyere mmehie ọ bụla o mere .
N’ ọnụ ndị akaebe abụọ ma ọ bụ n’ ọnụ ndị akaebe atọ ka a ga- ama na okwu bụ eziokwu . ”
(
Diuterọnọmi 19 : 15
) Iwu Chineke gwakwara ndị ga- agba akaebe , sị : “ Akọsala akụkọ na- abụghị eziokwu .
Adọnyerela onye ajọ omume úkwù site n’ ịghọ onye akaebe nke na- akpa nkata ime ihe ọjọọ . ”
—
Ọpụpụ 23 : 1
Ndị na- agba akaebe kwesịrị ikwu eziokwu .
Ihe Chineke kwuru na a ga- eme onye gbara akaebe ụgha kwesịrị ime ka onye na- agba akaebe chebara onwe ya echiche .
Chineke kwuru , sị : “ Ndị ikpe ahụ ga- eme nchọpụta nke ọma , ọ bụrụ na onye akaebe ahụ bụ onye akaebe ụgha , ọ bụrụkwa na ọ bụ ebubo ụgha ka o boro nwanne ya , unu ga- eme ya kpọmkwem ihe ahụ ọ kpara nkata ime nwanne ya , ị ga- ekpochapụkwa ihe ọjọọ n’ etiti unu . ”
(
Diuterọnọmi 19 : 18 , 19
) Ọ bụrụ na mmadụ ghara ụgha n’ ụlọikpe ka ọ nara onye ọzọ ala ya , a ga- anara yanwa ala nke ya .
Ọ bụrụ na ọ ghara ụgha ka e gbuo onye aka ya dị ọcha , a ga- egbu yanwa .
Ihe a Chineke kwuru ga- eme ka ndị na- agba akaebe na- ekwu eziokwu .
Unu elela mmadụ anya n’ ihu .
Ndị ikpe chọpụtachaa ihe niile merenụ , ha akparịta ya n’ etiti onwe ha ka ha nwee ike bie ikpe .
Ọ bụ mgbe ahụ ka ha kwesịrị icheta ihe a Chineke kwuru .
Chineke sịrị : “ Unu elela onye ọ na- enweghị ka ọ hà ya anya n’ ihu mgbe
unu na- emeso ya ihe , unu enwela mmasị karị n’ ebe onye ukwu nọ .
Unu ga- ekpe mmadụ ibe unu ikpe ziri ezi . ”
(
Levitikọs 19 : 15
) N’ ikpe ọ bụla ndị ikpe na- ekpe , ha ekwesịghị ile otú mmadụ dị n’ anya ma ọ bụ ọkwá ya anya bie ikpe .
Ihe ndị a Chineke kwuru n’ iwu o nyere ụmụ Izrel ọtụtụ narị afọ gara aga ga- abara ma ndị na- ekpe ikpe ma ndị na- agba akaebe n’ oge a uru .
Ọ bụrụ na ndị mmadụ ana-eme ihe Chineke kwuru n’ iwu ya mgbe ha na- ekpe ikpe , o nweghị onye a ga- ekpe ikpe mkpegbu .
Ọ bụrụ na ndị mmadụ ana-eme ihe Chineke kwuru n’ iwu ya mgbe ha na- ekpe ikpe , a gaghị na- ekpe ndị mmadụ ikpe mkpegbu
IKPE ZIRI EZI BAARA ỤMỤ IZREL URU
Mozis jụrụ ụmụ Izrel , sị : ‘ Olee mba ukwu nke nwere ụkpụrụ na mkpebi ikpe ziri ezi dị ka iwu a dum m na- enye unu taa ? ’
(
Diuterọnọmi 4 : 8
) E nweghị mba ọzọ nwere ụdị iwu ahụ e nyere ụmụ Izrel .
Mgbe Eze Sọlọmọn na- edebe iwu Jehova n’ oge ọ bụ okorobịa , ndị ọ na- achị bi n’ udo , ‘ obi rukwara ha ala , ’ ihe gazikwaara ha , ha ‘ ana-eri ihe , na- aṅụkwa ihe ọṅụṅụ ma na- aṅụrị ọṅụ . ’
—
1 Ndị Eze 4 : 20 ,
25
Ọ dị mwute na ụmụ Izrel mechara hapụ idebe iwu Chineke .
Chineke gwara Jeremaya onye amụma ka ọ gwa ha , sị : “ Lee !
Ha ajụwo okwu Jehova , olee ụdị amamihe ha nwere ? ”
(
Jeremaya 8 : 9
) Ebe ọ bụ na ụmụ Izrel jụrụ iwu Jehova , Jeruselem ghọrọ “ obodo na- awụfu ọbara , ” “ ihe arụ ” ejukwa na ya .
E mechara bibie Jeruselem , ya atọgbọrọ n’ efu ruo afọ iri asaa .
—
Ezikiel 22 : 2 ;
Jeremaya 25 : 11
Aịzaya onye amụma dịrị ndụ n’ oge nsogbu juru n’ Izrel .
Mgbe o chebaara ihe ndị merenụ echiche , o kwuru banyere Jehova Chineke na iwu ya , sị : “ Mgbe ị na- ekpe ụwa ikpe , ọ bụ ezi omume ka ndị bi n’ elu ala ga- amụta . ”
—
Aịzaya 26 : 9
Obi dị Aịzaya ụtọ na Chineke nyere ya mmụọ nsọ , ya ebuo amụma banyere ọchịchị Mesaya ahụ bụ́ Jizọs Kraịst , sị : “ Ọ bụghị naanị ihe anya ya hụrụ ka ọ ga- eji na- ekpe ikpe , ọ gaghịkwa adọ aka ná ntị naanị dị ka ihe ntị ya nụrụ si dị .
Ọ ga na- ekpe ndị ogbenye ikpe ezi omume , ọ ga na- enyekwa ịdọ aka ná ntị n’ izi ezi n’ ihi ndị dị umeala n’ obi n’ ụwa .
Ọ ga- apịa ụwa ụtarị nke si n’ ọnụ ya ; ọ ga- ejikwa mmụọ nke egbugbere ọnụ ya gbuo onye ajọ omume . ”
(
Aịzaya 11 : 3 , 4
) Ihe a bụ ihe ọma Mesaya ahụ bụ́ Eze ga- emere ndị niile ọ ga- achị .
—
Ndụ M M Ji Jeere Chineke Ozi Baara M Uru
Mgbe obere oge gachara , m bidoro iso ndị na- emega ahụ́ na ndị na- apa ígwè dị arọ ka ha nwee akpụ obi .
M mechara mepee ebe ndị mmadụ na- abịa emega ahụ́ ma na- apa ígwè ka ha nwee akpụ obi .
Ọ bụ na San Liandro , nke dị na Kalịfọnịa , Amerịka , ka m mepere ya .
Mụ na ọtụtụ ndị akpụ obi rụkọrọ ọrụ , ma onye nke gbara onye mbụ ná ndị kacha nwee akpụ obi n’ Amerịka .
M mechara nwee akpụ obi , ma o meghị ka ọ dị m ka ndụ m ọ̀ bara uru .
ACHỌTARA M IHE M NA- ACHỌ
E nwere otu enyi m nwoke mụ na ya na- arụ ọrụ .
Ọ ma na m chọrọ ịghọta Baịbụl .
Ọ gwara m na e nwere onye ya ma ga- akụziri m Baịbụl .
N’ ụtụtụ echi ya , Onyeàmà Jehova bịara n’ ụlọ m .
Mụ na ya nọrọ awa anọ , o jikwa Baịbụl zaa m ajụjụ niile m jụrụ ya .
M gwara ya ka ọ bịaghachi ná mgbede ụbọchị ahụ .
Mgbe ọ bịaghachiri , anyị mụrụ Baịbụl ruo etiti abalị .
Ihe m mụtara tọrọ m ụtọ .
M jụrụ ya ma m̀ nwere ike iso ya gaa ozi ọma echi ya ka m hụ otú o si ezi ozi ọma .
Mgbe anyị gara , otú o si jiri Baịbụl zaa ndị mmadụ ajụjụ ha jụrụ ya tụrụ m n’ anya .
M kpebiri na ọ bụzi ihe m ga na- eme .
M hapụrụ ọrụ m soro Onyeàmà Jehova ahụ na- ekwusa ozi ọma oge niile gaa ozi ọma ọtụtụ ụbọchị .
N’ ọnwa Mee afọ 1948 , e mere m baptizim ná mgbakọ e nwere n’ ọgbọ egwuregwu a na- akpọ Kaụ Pales nke dị na San Fransisko , Kalịfọnịa .
M mechakwara kwusawa ozi ọma oge niile n’ afọ ahụ .
N’ oge ahụ , m gwara Ndịàmà Jehova ka ha gaa zie mama m ozi ọma .
Mgbe ha gara , ọ nabatara ha , mechaakwa ghọọ Onyeàmà Jehova .
N’ agbanyeghị na ndị ezinụlọ ya nyere ya nsogbu , o ji obi ya niile na- efe Jehova ruo mgbe ọ nwụrụ .
E wepụ mama m , e nweghị onye ọzọ ghọrọ Onyeàmà Jehova n’ ezinụlọ anyị .
OTÚ MỤ NA NWUNYE M SI MATA
N’ afọ 1950 , akwagara m na Grand Jọnkshọn nke dị na Kọlọrado .
Ọ bụ ebe ahụ ka m nọ hụ Billie nwunye m .
A mụrụ ya n’ afọ 1928 , ọ bụkwa n’ oge ọ na- eto ka ihe siri ezigbo ike n’ Amerịka .
N’ abalị ọ bụla , mama ya bụ́ Minnie na- eji mpanaka agụrụ ya Baịbụl .
Mgbe Billie na- erula afọ anọ , ọ marala otú e si agụ ihe .
O butekwara ọtụtụ akụkọ Baịbụl n’ isi .
N’ ihe dị ka afọ 1948 , mama ya na Ndịàmà Jehova bidoro ịmụ Baịbụl .
Ọ mụtara na okwu a sụgharịrị “ hel ” n’ ọtụtụ Baịbụl pụtara ili , ọ bụghị ebe a na- emekpa ndị mmadụ ahụ́ .
(
Ekliziastis 9 : 5 ,
10
) Minnie na di ya mechara ghọọ Ndịàmà Jehova .
N’ afọ 1949 , Billie pụtara kọleji ma mụsiwe Baịbụl ike .
Kama ịbụ onye nkụzi , o nyefere Chineke ndụ ya .
E mere ya baptizim ná mgbakọ mba niile nke Ndịàmà Jehova e mere n’ afọ 1950 n’ Ámá Egwuregwu
Yanki dị na Niu Yọk .
Mgbe obere oge gachara , mụ na ya hụrụ ma lụọ , bidokwa ikwusa ozi ọma oge niile .
Ebe anyị bidoro ikwusa ozi ọma bụ n’ ebe a na- akpọ Yujin nke dị na Oregọn .
Anyị metakwara ọtụtụ ndị enyi .
N’ afọ 1953 , anyị kwagara Grans Pas , nke dị n’ Oregọn , ka anyị nyere otu ọgbakọ Ndịàmà Jehova nwere mmadụ ole na ole na- ekwusa ozi ọma aka .
E mechara kpọọ anyị n’ afọ ahụ ka anyị gaa gụọ akwụkwọ na klas nke iri abụọ na atọ n’ ụlọ akwụkwọ Ndịàmà Jehova a na- akpọ Ụlọ Akwụkwọ Gilied , nke dị nso na Saụt Lansịn , Niu Yọk .
Ọ bụ n’ ụlọ akwụkwọ a ka a na- azụ ndị na- aga mba ọzọ ekwusa ozi ọma .
Isi ebe ahụ gaa Niu Yọk Siti dị narị kilomita anọ .
OTÚ ANYỊ SI GAA OZI ỌMA NA BRAZIL
N’ ọnwa Disemba afọ 1954 , ya bụ , ọnwa ise anyị gachara Ụlọ Akwụkwọ Gilied , mụ na nwunye m bara ụgbọelu na- aga Brazil .
Mgbe ụgbọelu ahụ gbara otu awa , otu injin ya nyụrụ ọkụ .
Ma o fedatara n’ ebe a na- akpọ Bamuda n’ enweghị ihe mere onye ọ bụla .
Ụgbọelu ahụ mechakwara fedata n’ ike na Kuba .
O were anyị awa iri atọ na isii ọzọ tupu anyị erute n’ ụlọ ọrụ Ndịàmà Jehova dị na Rio de Jenero , Brazil .
Ụlọ Nzukọ Alaeze mbụ e nwere na Bauru , n’ afọ 1955 .
Anyị na- akwụ onye nwe ya ụgwọ .
Ọ bụ m dere ihe ahụ dị na saịn bọọdụ
Mgbe mụ na nwunye m nọrọ obere oge n’ ebe ahụ , anyị na mmadụ abụọ ọzọ si mba ọzọ bịa Brazil izi ozi ọma gawara Bauru , nke dị na Saụ Paụlo , ka anyị nweta ụlọ ebe ndị na- ekwusa ozi ọma ná mba ọzọ ga- ebi .
E nwere ihe karịrị iri puku mmadụ ise na Bauru .
Ọ bụkwa anyị bụ Ndịàmà Jehova mbụ e nwere n’ obodo ahụ .
Anyị bidoro ịga n’ ụlọ ndị mmadụ na- ezi ha ozi ọma .
Ma otu ụkọchukwu chọọchị Katọlik dị ebe ahụ bidoro inye anyị nsogbu ozugbo .
Ọ na- abụ anyị gawa ozi ọma , ya esoro anyị na- agwa ndị mmadụ ka ha ghara ige anyị ntị .
N’ agbanyeghị ihe a ọ na- eme , izu ole na ole anyị bidoro izi ozi ọma n’ ebe ahụ , otu ezinụlọ buru ibu anyị na- amụrụ Baịbụl bidoro iso anyị .
E mechara mee ha baptizim .
Ọ dịghị anya , ndị ọzọ kwetakwara ka anyị mụwara ha Baịbụl .
Otu onye ikwu ndị ezinụlọ a bụ onyeisi otu klọb a ma ama .
M mere ndokwa ka anyị nọrọ n’ ụlọ ezumezu ndị klọb ahụ nwee mgbakọ .
Mgbe ụkọchukwu ahụ nụrụ ya , o siri ọnwụ na anyị agaghị anọ ebe ahụ .
Onyeisi klọb ahụ gwara ndị òtù ya , sị : “ Ma unu ekweghị ka ha nọrọ ebe a nwee mgbakọ a , mụ ahapụ unu . ”
Ha hapụziri anyị ka anyị nọrọ ebe ahụ nwee mgbakọ .
N’ afọ na- eso ya , ya bụ , n’ afọ 1956 , a gwara anyị gaa mgbakọ distrikti na Santos nke dị na Saụ Paụlo .
Ihe fọrọ obere ka ọ bụrụ Ndịàmà Jehova iri anọ nọ n’ ọgbakọ anyị gbara ụgbọ okporo ígwè gaa mgbakọ ahụ .
Mgbe anyị lọtara Bauru , m hụrụ akwụkwọ ozi e ziteere m .
Akwụkwọ ozi ahụ kwuru na a họpụtala m ka m na- aga eleta ọgbakọ Ndịàmà Jehova .
M mere otú ahụ na Brazil ruo ihe fọrọ obere ka ọ bụrụ afọ iri abụọ na ise .
Ọrụ a mekwara ka m gaa ọtụtụ ebe na Brazil .
Naanị otu afọ anyị bịara Bauru , e nwee ìgwè mmadụ ji obi ha niile na- ekwusa ozi ọma
OTÚ ANYỊ SI KWUSAA OZI ỌMA
Ime njem na- enye nsogbu n’ oge ahụ .
N’ agbanyeghị nke ahụ , ọ fọrọ ntakịrị ka anyị jiri ụkwụ , ígwè , bọs , na ụgbọ okporo ígwè gazuo mba ahụ .
Otu n’ ime obodo ndị anyị gara bụ Jaú nke dị na Saụ Paụlo .
N’ obodo ahụ , otu ụkọchukwu pụtara sị anyị :
“ Unu ezila ‘ atụrụ m ’ ozi ọma . ”
Anyị sịrị ya , “ Ha abụghị nke gị .
Ọ bụ Chineke nwe ha . ”
Anyị mere ndokwa ka ndị mmadụ lee fim gosiri otú Ndịàmà Jehova si ekwusa ozi ọma n’ ụwa niile .
Aha fim ahụ bụ
The New World Society in Action .
Ma , ụkọchukwu ahụ gara kpọọ ìgwè mmadụ iwe ji ka ha bịa kụọ anyị ihe .
Anyị gwara ndị uwe ojii ozugbo .
Mgbe ụkọchukwu ahụ na ìgwè mmadụ ahụ rutere ebe anyị na- egosi fim ahụ , ndị uwe ojii tụgidere ha égbè .
Fim ahụ tọrọ ndị bịara lee ya ụtọ .
Ọ fọrọ obere ka ọ bụrụ na e nyere anyị nsogbu n’ ebe niile anyị gara leta ọgbakọ .
Dị ka ihe atụ , n’ obodo a na- akpọ Brọsk , nke dị nso na Bluminaụ , Santa Katarina , anyị hụrụ ndị ọsụ ụzọ abụọ a na- enye ezigbo nsogbu n’ ebe ha na- ekwusa ozi ọma .
Ma otú ha si tachie obi mere ka e nwee ihe karịrị ọgbakọ iri isii n’ ebe ahụ ugbu a ihe karịrị afọ iri ise gachara .
E nwekwara ọmarịcha ụlọ mgbakọ n’ obodo a na- akpọ Itajaí .
Ọ dị nso n’ ebe ahụ .
Otu ihe gbara ọkpụrụkpụ anyị mere n’ oge anyị na- aga eleta ọgbakọ bụ na anyị so ụmụnna anyị hazie mgbakọ ukwu dị iche iche .
Malite n’ afọ 1975 ruo n’ afọ 1977 , a gwara m ka m bụrụ onye nlekọta mgbakọ distrikti ndị e mere ná nnukwu ámá egwuregwu a na- akpọ Morumbi .
N’ otu mgbakọ anyị nwere , anyị gwara ihe dị ka otu narị ọgbakọ e nwere n’ ebe dị nso n’ ámá egwuregwu ahụ ka ha nye anyị mmadụ iri iri ga- eso dowe ámá egwuregwu ahụ ọcha n’ abalị ga- abọta ụbọchị mgbakọ ahụ .
Mgbe ndị bịara ebe ahụ gbaa bọl na- ala n’ abalị ahụ , ụfọdụ n’ ime ha nọ na- asị , “ Legodị ụmụ nwaanyị a pechara mpe na azịza ha na ihe ha ji ehicha ala ụlọ . ”
Ma , mgbe ọ na- erula etiti abalị , ebe niile adịla ọcha .
Onye na- elekọta ámá egwuregwu ahụ sịrị : “ Ọ bụrụ ndị ọrụ m , ọ ga- ewe ha otu izu ịrụcha ọrụ a ununwa bụ́ Ndịàmà Jehova rụrụ awa ole na ole . ”
ANYỊ LAGHACHIRI AMERỊKA
Papa m nwụrụ n’ afọ 1980 .
Mgbe obere oge gachara , anyị laghachiri Amerịka lekọtawa mama m .
O bi na Frimọnt dị na Kalịfọnịa .
Anyị nwetara ọrụ ịna-ehicha ụlọ n’ abalị .
Anyị na- ekwusakwa ozi ọma oge niile ma na- akụziri ndị na- asụ Pọchugiiz bi ebe ahụ Baịbụl .
Anyị mechara kwaga n’ ebe a na- akpọ San Jọkin Vali .
Anyị na- esi ebe ahụ aga ezi ndị na- asụ Pọchugiiz ozi ọma malite na Sakramento ruo Bekasfild .
Ugbu a , e nwere ihe dị ka ọgbakọ iri ji asụsụ Pọchugiiz amụ ihe na Kalịfọnịa .
Mgbe mama m nwụrụ n’ afọ 1995 , anyị kwagara Flọrịda .
Anyị nọ ebe ahụ lekọta papa nwunye m ruo mgbe ọ nwụrụ .
Mama nwunye m nwụrụ n’ afọ 1975 .
N’ afọ 2000 , anyị kwagara n’ ebe ndịda Kọlọrado .
Ebe ahụ dị ka ọzara , bụrụkwa ugwu ugwu .
Anyị nọ ebe ahụ kwusaa ozi ọma oge niile .
Ndị anyị na- ezi ozi ọma bụ ndị nwe ala Amerịka bi n’ ebe a na- akpọ Navajo na Ute .
Ọ dị mwute na nwunye m Billie nwụrụ na Febụwarị afọ 2014 .
Obi dị m ezigbo ụtọ na m hụrụ Onyeàmà Jehova nke ji Baịbụl zaa m ọtụtụ ajụjụ m jụrụ ya n’ ihe karịrị afọ iri isii na ise gara aga .
Ihe kacha eme m obi ụtọ bụ na m mere nchọnchọ ka m mara ma ihe ndị ọ gwara m hà bụ ihe Baịbụl kwuru n’ eziokwu .
Ọ bụ ya mere m ji jiri ndụ m jewere Chineke ozi .
O mekwara ka ndụ m baara m uru .
Peshitta Siriak Mere Ka A Ghọtakwuo Baịbụl Ndị A Sụgharịrị n’ Oge Gboo
OBERE oge tupu Jizọs alaghachi n’ eluigwe , ọ gwara ndị na- eso ụzọ ya ka ha gbaa àmà banyere ya “ ma na Jeruselem ma na Judia dum nakwa na Sameria , ruokwa n’ ebe kasị anya n’ ụwa . ”
(
Ọrụ Ndịozi 1 : 8
) Ndị na- eso ụzọ Jizọs ji obi ha niile rụọ ọrụ a .
Obi sikwara ha ike mgbe ha na- arụ ya .
Ma ọrụ a kpataara ha nsogbu na Jeruselem , meekwa ka e gbuo Stivin .
Ọtụtụ ndị na- eso ụzọ Jizọs gbagara n’ Antiọk nke Siria .
Antiọk so n’ obodo ndị kacha buo ibu n’ Alaeze Ukwu Rom .
Isi na Jeruselem gaa Antiọk dị narị kilomita ise na iri ise .
—
Ọrụ Ndịozi 11 : 19
Mgbe ndị na- eso ụzọ Jizọs gbagara n’ Antiọk , ha akwụsịghị izi ndị mmadụ “ ozi ọma ” banyere Jizọs .
Ọtụtụ ndị na- abụghị ndị Juu ghọkwara Ndị Kraịst .
(
Ọrụ Ndịozi 11 : 20 , 21
) Ọ bụ Grik ka ọtụtụ ndị na- asụ n’ Antiọk .
Ma n’ obodo ndị ọzọ gbara Antiọk gburugburu , ndị mmadụ na- asụ Siriak .
A SỤGHARỊRỊ ỤFỌDỤ AKWỤKWỌ DỊ N’ AKWỤKWỌ NSỌ GRIK N’ ASỤSỤ SIRIAK
Mgbe ndịozi Jizọs nwụchara , e nwekwuru ọtụtụ Ndị Kraịst na- asụ Siriak .
Ọ bụ ya mere e ji kwesị ịsụgharị Baịbụl n’ asụsụ Siriak .
N’ ihi ya , ọ dị ka ọ̀ bụ Siriak bụ asụsụ mbụ a sụgharịrị ụfọdụ akwụkwọ dị n’ Akwụkwọ Nsọ Grik , ọ bụghị Latịn .
N’ ihe dị ka afọ 170 , onye Siria na- ede akwụkwọ aha ya bụ Teshan ( ọ dịrị ndụ malite n’ afọ 120 ruo 173 ) wekọtara Oziọma Matiu , Mak , Luk , na Jọn ma bipụta ha n’ asụsụ Grik ma ọ bụ Siriak ka ha bụrụ otu akwụkwọ .
Ọ kpọrọ akwụkwọ ahụ aha Grik bụ́
Diatessaron .
Diatessaron
pụtara “ o si n’ Ozioma anọ . ”
Mgbe e mechara , otu onye Siria aha ya bụ Ifrem ( ọ dịrị ndụ malite n’ ihe dị ka afọ 310 ruo 373 ) dere akwụkwọ o ji kọwaa ihe e dere na
Akwụkwọ ahụ o dere gosiri na ọtụtụ Ndị Kraịst na- asụ Siriak gụrụ
baara anyị ezigbo uru taa .
N’ ihi gịnị ?
Ọ bụ n’ ihi na n’ agbata afọ 1801 na 1900 , ụfọdụ ndị ọkà mmụta kwuru na ọ bụ n’ agbata afọ 130 na 170 ka e dere akwụkwọ Matiu , Mak , Luk , na Jọn , n’ ihi ya , na ihe Oziọma anọ a kwuru gbasara Jizọs abụghị eziokwu .
Ma ibé akwụkwọ
ochie ndị a hụrụ gosiri na ndị bi n’ ebe dị iche iche nwetara akwụkwọ Matiu , Mak , Luk , na Jọn tupu afọ 150 .
Nke a gosiri na ọ ga- abụ na e deela akwụkwọ anọ a tupu oge ahụ ndị ọkà mmụta kwuru .
Ihe ọzọ bụ na Teshan leere anya n’ akwụkwọ Matiu , Mak , Luk , na Jọn dee ihe ndị o dere na
Ọ bụ naanị ihe ole na ole o dere si n’ akwụkwọ apọkrịfa ndị kọrọ gbasara Jizọs .
Nke a gosiri na e wereghị akwụkwọ apọkrịfa ndị ahụ ka akwụkwọ ndị so na Baịbụl .
Siriak nke nwere akwụkwọ ise mbụ dị na Baịbụl .
E dere ya n’ afọ 464 .
Ọ bụ ya bụ Baịbụl nke abụọ kacha ochie bu afọ e dere ya
N’ agbata afọ 400 na afọ 500 , Baịbụl ọtụtụ ndị na- agụ n’ ebe ugwu Mesopotemia bụ Baịbụl e dere n’ asụsụ Siriak .
Ọ ga- abụ na a sụgharịrị ya n’ agbata afọ 100 na afọ 300 .
Akwụkwọ niile e nwere na Baịbụl dị na ya ma e wepụ Pita nke Abụọ , Jọn nke Abụọ , Jọn nke Atọ , Jud , na Mkpughe .
Aha Baịbụl ahụ a sụgharịrị n’ asụsụ Siriak bụ
Peshitta .
Peshitta
pụtara “ Ọ Dị Mfe ” ma ọ bụ “ O Doro Anya . ”
so na Baịbụl ndị kacha ochie gosiri na ọtụtụ ndị nwetara Baịbụl n’ oge ochie .
Otu n’ ime Baịbụl
ochie bu oge e dere ya .
Oge ahụ dabara n’ afọ 459 na 460 .
Ọ bụ ya kacha ochie na Baịbụl ndị bu afọ e dere ha .
N’ ihe dị ka afọ 508 , e dezigharịrị ihe na
Peshitta ,
tinyekwa akwụkwọ ise ahụ na- adịghị na ya .
A kpọwaziri ya
Philoxenian Version .
A CHỌTARA BAỊBỤL SIRIAK NDỊ ỌZỌ
Tupu afọ 1900 , ọ fọrọ obere ka ọ bụrụ na Akwụkwọ Nsọ Grik niile e nwere bụ ndị e dere n’ agbata afọ 400 na afọ 500 ma ọ bụ mgbe afọ ndị a gachara .
Ọ bụ ya mere na ndị ọkà mmụta anaghị eji Baịbụl ndị merela ezigbo ochie egwu egwu , dị ka nke Latịn a na- akpọ
na nke Siriak a na- akpọ
N’ oge ahụ , ụfọdụ ndị chere na Baịbụl
bụ Baịbụl Siriak ochie e dezigharịrị edezigharị .
Ma e nweghị Baịbụl Siriak a hụrụ bu
ụzọ .
Ebe ọ bụ na e bidoro inwe Baịbụl n’ asụsụ Siriak n’ agbata afọ 100 na afọ 200 , ọ pụtara na a hụ Baịbụl Siriak e dere n’ oge ahụ , ọ ga- eme ka a ghọta ihe ndị dị na Baịbụl n’ oge gboo .
Ọ ga- abakwara ndị ọkà mmụta Baịbụl ezigbo uru .
Ma , Baịbụl Siriak ahụ ọ̀ dịnụ ?
À ga- ahụ ya ?
Ihe a bụ Baịbụl Siriak Saịnaị .
Ihe e dere n’ akụkụ ya bụ ihe si n’ akwụkwọ Matiu , Mak , Luk , na Jọn .
Ma e hichara ya dee ya ihe ọzọ
Eenụ !
A hụdịrị Baịbụl Siriak abụọ .
Nke mbụ a hụrụ malitere ịdị n’ agbata afọ 400 na afọ 500 .
O so n’ ọtụtụ akwụkwọ Siriak ndị na- arụ n’ Ebe A Na- edebe Ihe Ochie na Briten nwetara n’ afọ 1842 .
Ha si n’ ụlọ ndị mọnk dị n’ otu ọzara dị n’ Ijipt nweta ha .
Ihe a kpọrọ ya bụ Siriak Kuretọn n’ ihi na ọ bụ Wiliam Kuretọn chọtara ya ma bipụta ya .
William Kuretọn bụ osote onye na- elekọta Ebe A Na- edebe Ihe Ochie na Briten .
Otú Oziọma anọ ahụ si gbaa na Siriak Kuretọn bụ : Matiu , Mak , Jọn , na Luk .
A na- akpọ Baịbụl Siriak nke abụọ a hụrụ Siriak Saịnaị .
Ọ bụ otu n’ ime ụmụ ejima ahụ a kọrọ akụkọ ha ná mmalite isiokwu a chọtara ya .
Ọ bụ eziokwu na Agnes agaghị mahadum , ọ mụtara asụsụ asatọ na- abụghị asụsụ obodo ya .
Otu n’ ime ha bụ Siriak .
N’ afọ 1892 , Agnes chọtara Baịbụl Siriak Saịnaị n’ ụlọ ndị mọnk dị na Sent Katrịn , n’ Ijipt .
Agnes chọtara ya n’ otu kọbọd gbara itiri .
O kwuru , sị : ‘ Ọ dịtụdịghị mma n’ anya , o ruru unyi , ọ fọkwara obere ka ọ bụrụ na ibé akwụkwọ ya niile nyakọtara anyakọta maka na ọ nọọla ọtụtụ narị afọ n’ enweghị onye meghere ya . ’
E deburu ihe n’ ibé akwụkwọ ndị ahụ , hichasịa ha ma jirizie asụsụ Siriak dee gbasara ụmụ nwaanyị ndị Sent na ha .
Agnes hụrụ ihe ụfọdụ e deburu na ya , hụkwa na e dere n’ elu ya , “ nke Matiu , ” “ nke Mak , ” ma ọ bụ “ nke Luk . ”
Ọ fọrọ obere ka ọ bụrụ na Baịbụl Siriak ahụ ọ hụrụ nwere Matiu , Mak , Luk , na Jọn zuru ezu na ya .
Ndị ọkà mmụta kwuru na e dere akwụkwọ ahụ n’ agbata afọ 360 na afọ 400 .
Siriak Saịnaị so na Baịbụl ndị kacha mkpa a hụtụrụla .
Ndị nke ọzọ yiri ya e nwere n’ asụsụ Grik bụ Codex Sinaiticus na Codex Vaticanus .
Ọtụtụ ndị kweere ugbu a na ọ bụ n’ Oziọma Matiu , Mak , Luk , na Jọn ochie ahụ a sụgharịrị n’ asụsụ Siriak n’ ihe dị ka n’ agbata afọ 160 na afọ 230 ka e si lere anya dee Baịbụl ahụ a kpọrọ Siriak Kuretọn na nke a kpọrọ Siriak Saịnaị .
“ OKWU CHINEKE ANYỊ GA- ADỊGIDE RUO MGBE EBIGHỊ EBI ”
Akwụkwọ Baịbụl ndị a anyị kwuru okwu ha hà ga- abara ndị na- amụ Baịbụl n’ oge a uru ?
Ee .
Ka anyị jiri ihe ahụ a sịrị bụ́ mmechi dị ogologo dị n’ Oziọma Mak maa atụ .
Na Baịbụl ụfọdụ , ọ malitere na
Mak 16 : 9
.
Ọ dị na Codex Alexandrinus nke asụsụ Grik e bipụtara n’ agbata afọ 400 na 500 , dịrịkwa na nke Latịn , bụ́
Vulgate ,
nakwa ná ndị ọzọ .
Ma , akwụkwọ Baịbụl Grik ndị malitere ịdị n’ agbata afọ 300 na afọ 400 , ndị bụkwa e jewe a kpọtụrụ , ya bụ , Codex Sinaiticus na Codex Vaticanus kwụsịchara na
Mak 16 : 8
.
Baịbụl Siriak Saịnaị ebughịkwa mmechi ahụ dị ogologo .
Ihe ndị a gosiri na ọ dịbughị n’ Oziọma Mak , kama na e tinyere ya ka oge na- aga .
Ihe atụ ọzọ bụ na n’ ihe dị ka narị afọ abụọ gara aga , ọ fọrọ obere ka ọ bụrụ na Baịbụl niile e nwere tinyere ihe na- abụghị eziokwu na
1 Jọn 5 : 7
.
Ndị tinyere ya chọrọ igosi na nkụzi Atọ n’ Ime Otu bụ eziokwu .
Ma ihe ahụ e tinyere adịghị na Baịbụl Grik ndị kacha ochie .
Ọ dịghịkwa na
Nke a gosiri na ihe ahụ e tinyere na
gwagburu ihe dị na Baịbụl .
O doro anya na Jehova Chineke mezuru ihe o kwere ná nkwa nke bụ́ na ya agaghị ekwe ka ihe ọ bụla mee Okwu ya dị nsọ .
Baịbụl sịrị : “ Ahịhịa ndụ akpọnwụwo , okooko ya achanwụwo ; ma okwu Chineke anyị ga- adịgide ruo mgbe ebighị ebi . ”
(
Aịzaya 40 : 8 ;
1 Pita 1 : 25
) Baịbụl
so mee ka Okwu Chineke a na- agwagbughị agwagbu ruo ndị mmadụ aka .
Ajụjụ Ndị Baịbụl Zara
Ndị mmụọ ozi hà nwere ike inyere anyị aka ?
Ndị mmụọ ozi na- eme ka ozi ọma a na- ekwusa taa baara ndị mmadụ uru otú ahụ ha nyeere Daniel onye amụma Chineke aka n’ oge ochie
Jehova Chineke kere ọtụtụ nde ndị mmụọ ozi tupu ya ekee ụmụ mmadụ .
(
Job 38 : 4 ,
7
) Ndị mmụọ ozi bụ mmụọ , ha dịkwa ike .
Ha na- ejere Chineke ozi .
Mgbe ụfọdụ , Chineke na- edunye ha ka ha chebe ndị na- efe ya nọ n’ ụwa ma nyere ha aka .
(
Abụ Ọma 91 : 10 , 11
) Taa , ndị mmụọ ozi na- enyere ndị mmadụ aka ka ozi ọma ndị na- eso ụzọ Jizọs na- ezisara ha baara ha uru .
—
Gụọ
Mkpughe 14 : 6 , 7
Ànyị kwesịrị ikpegara ndị mmụọ ozi ekpere ka ha nyere anyị aka ?
Mba .
Ọ bụ n’ ihi na mgbe anyị na- ekpe ekpere , anyị na- efe onye anyị na- ekpegara ya ofufe .
Ọ bụ naanị Chineke ka anyị kwesịrị ife .
(
Mkpughe 19 : 10
) Ebe ọ bụ na ndị mmụọ ozi na- ejere Chineke ozi , ihe ha na- eme bụ ihe Chineke chọrọ ka ha mee , ọ bụghị ihe ndị mmadụ chọrọ .
N’ ihi ya , mgbe ọ bụla anyị na- ekpe ekpere , ọ bụ Chineke ka anyị kwesịrị ikpegara ya n’ aha Jizọs .
—
Abụ Ọma 103 : 20 , 21 ;
Matiu 26 : 53
È nwere ndị bụ́ ndị mmụọ ọjọọ ?
Chineke kere ndị mmụọ ozi ka ha jiri aka ha na- ekpebi ma hà ga- eme ihe ọma ma ọ bụ ihe ọjọọ otú o kekwara ụmụ mmadụ .
Ma , ọ dị mwute na ọtụtụ ndị mmụọ ozi nupụụrụ Chineke isi .
(
2 Pita 2 : 4
) Setan bụ mmụọ ozi mbụ nupụụrụ Chineke isi .
Ndị mmụọ ozi ndị ọzọ sooro ya nupụrụ Chineke isi ma ghọọ ndị mmụọ ọjọọ .
N’ oge na- adịchabeghị anya , e si n’ eluigwe chụda Setan na ndị mmụọ ọjọọ ya n’ ụwa .
—
Mkpughe 12 : 7-9
Ihe ọjọọ na tigbuo zọgbuo na- arị ibe ya elu kemgbe afọ 1914 .
Nke a gosiri na oge Chineke ga- eme ka Setan na ndị mmụọ ọjọọ ya kwụsị ịkpa ike eruwela .
Chineke ga- emezi ka ụwa anyị a dị otú o kwesịrị ịdị .
—
Mkpughe 12 : 12 ;
21 : 3 , 4
Ụlọ Nche Julaị 1 , 2014
Gịnị Mere Ihe Ọjọọ Ji Eme Ndị Ezigbo Mmadụ ?
Isiokwu Ndị Dị n’ Akwụkwọ A
Ihe Ọjọọ Juru Ebe Niile
E nwere otu nwaanyị dị afọ iri atọ na ise .
Aha ya bụ Smita .
*
O bi n’ obodo Daka , nke dị na Bangledesh .
Ọhaneze ma na ọ hụrụ ndị mmadụ n’ anya , bụrụkwa nwaanyị obiọma .
Ha makwa na ọ na- agba mbọ n’ ụlọ di ya nakwa na obi na- adị ya ụtọ mgbe niile .
Ihe ọzọ e ji mara ya bụ na ọ na- akụziri ndị mmadụ gbasara Chineke .
Obi gbawara ndị ezinụlọ Smita na ndị enyi ya mgbe o butere ọrịa na mberede ma nwụọ n’ ihe na- erughị otu izu .
E nwere otu nwoke a na- akpọ James .
Ya na nwunye ya agafetụla afọ iri atọ .
Ọ bụ àgwà ọma ndị ahụ e ji mara Smita ka e jikwa mara ya na nwunye ya .
Ma , mgbe di na nwunye a gara ileta ndị enyi ha bi n’ ebe dị nso n’ Oké Osimiri Pasifik , n’ Amerịka , ha alọtakwaghị n’ ụlọ ha dị na Niu Yọk .
N’ oge ahụ ha gara ebe ahụ , ha nwere ihe mberede okporo ụzọ .
Ihe mberede ahụ takwara isi ha .
Ọnwụ ha wutere ndị hụrụ ha n’ anya na ndị ha na ha na- arụkọ ọrụ .
Ebe ọ bụla i lere anya n’ ụwa , ị ga- ahụ na ihe ọjọọ na ahụhụ juru eju bara abara .
Agha ndị mmadụ na- alụ na- egbu ma ndị gara agha ma ndị na- agaghị agha .
Ndị mmadụ na- arụsa ndị ọ na- enweghị ihe ha mere arụrụala , na- emesokwa ha ihe ike .
Ọrịa na ihe mberede na- emenyụ ndị mmadụ anya , ma ndị ukwu ma ndị nta , ma ụmụaka ma ndị toro eto .
Ọdachị ndị na- emere onwe ha na- egbuchapụ ndị bi n’ ebe dị iche iche n’ asọghi onye ọ bụla anya .
Ịkpọasị na mmegbu juru ebe niile .
O nwekwara ike ịbụ na otu n’ ime ihe ọjọọ ndị a emetụla gị .
Nsogbu ndị a emeela ka ndị mmadụ na- ajụ , sị :
Ọ̀ bụ Chineke na- akpata ihe ọjọọ ndị ahụ ?
Ọ̀ bụ ndị mmadụ na- akpata ọdachi ndị na- emenụ , ka hà na- emere onwe ha ?
Ọ̀ bụ ihe mmadụ metara n’ ụwa ya mbụ mere o ji ata ahụhụ ?
Ọ bụrụ na Chineke onye pụrụ ime ihe niile dị adị , gịnị mere o ji kwe ka ihe ọjọọ na- eme ndị ezigbo mmadụ ?
Ò nwere mgbe ihe ọjọọ na ahụhụ na- agaghịzi adị n’ ụwa ?
Ọ bụrụ na anyị chọrọ ịmata azịza ajụjụ ndị a , anyị ga- ebugodị ụzọ mata azịza ajụjụ abụọ dị mkpa .
Nke mbụ bụ : Gịnị mere ihe ọjọọ ji malite ime ?
Nke abụọ bụ : Gịnị ka Chineke ga- eme ihe ọjọọ ndị na- emenụ ?
Ọtụtụ ndị nwere ike ịna-ekwu na ọ bụ Jehova Chineke
na- akpata ihe ọ bụla na- eme n’ ụwa , ma ihe ọma ma ihe ọjọọ , ebe ọ bụ ya kere ihe niile , bụrụkwa onye pụrụ ime ihe niile .
Ma , ka anyị lebagodị anya n’ ihe Baịbụl kwuru gbasara ezi Chineke :
“ Jehova bụ onye ezi omume n’ ụzọ ya niile . ”
—
Abụ Ọma 145 : 17
“ Ụzọ [ Chineke ] niile bụ ikpe ziri ezi .
Chineke nke kwesịrị ntụkwasị obi , onye ikpe na- ezighị ezi na- adịghị n’ ebe ọ nọ ; onye ezi omume na onye ziri ezi ka ọ bụ . ”
—
Diuterọnọmi 32 : 4
“ Jehova nwere obi ọmịiko dị ukwuu , na- emekwa ebere . ”
—
Jems 5 : 11
Ọ bụghị Chineke na- akpata ihe ọjọọ ndị na- emenụ .
Ma , ọ̀ bụ ya na- eme ka ndị mmadụ na- eme ihe ọjọọ ?
Mba .
Baịbụl kwuru , sị : “ N’ oge ọnwụnwa , ka onye ọ bụla ghara ịsị : ‘ Ọ bụ Chineke na- anwa m . ’ ”
Gịnị mere Baịbụl ji kwuo ihe a ?
Ọ bụ n’ ihi na “ a pụghị iji ihe ọjọọ nwaa Chineke , ya onwe ya adịghịkwa anwa onye ọ bụla . ”
(
Jems 1 : 13
) O nweghị onye Chineke na- anwa , ya bụ , o nweghị onye Chineke na- eme ka o mee ihe ọjọọ .
Ọ bụghịkwa ya na- akpata ihe ọjọọ .
Oleezi onye ma ọ bụ ihe na- akpata ihe ọjọọ ?
IHE ỌJỌỌ NWERE IKE ỊDABARA ONYE Ọ BỤLA
Baịbụl kwuru otu ihe mere ndị mmadụ ji ata ahụhụ .
Ọ sịrị : “ Oge ọdachi na ihe a na- atụghị anya ya na- abịakwasị ha niile . ”
(
Ekliziastis 9 : 11
) Mgbe ihe mberede ma ọ bụ ihe a na- atụghị anya ya mere , ihe na- emekarị ka o metụta mmadụ bụ ebe onye ahụ nọ mgbe ihe ahụ mere .
Ihe fọrọ obere ka ọ bụrụ puku afọ abụọ gara aga , Jizọs Kraịst kwuru na e nwere ụlọ elu daranụ dagbuo mmadụ iri na asatọ .
(
Luk 13 : 1-5
) Ihe mere ha ji nwụọ abụghị ụdị ndụ ha biri .
Naanị ihe kpatara ya bụ na ha nọ n’ okpuru ụlọ elu ahụ mgbe ọ dara .
Na Jenụwarị afọ 2010 , ala ọma jijiji kpara mkpamkpa na Heiti .
Gọọmenti Heiti kwuru na ihe karịrị narị puku mmadụ atọ nwụrụ n’ ala ọma jijiji ahụ .
Ha niile nwụrụ , n’ agbanyeghị onye onye ọ bụla n’ ime ha bụ .
Ọrịa nwekwara ike igbu onye ọ bụla mgbe ọ bụla .
Gịnị mere Chineke ji ekwe ka ọdachi na- adakwasị ndị ezigbo mmadụ ?
Ụfọdụ nwere ike ịjụ , sị : ‘ Ọ̀ bụ na Chineke enweghị ike igbochi ọdachi ndị a na- asụ ndị mmadụ akwụ ?
Ọ̀ bụ na o nweghị ike ime ka ihe ọjọọ ghara ịna-eme ndị ezigbo mmadụ ? ’
Ọ bụrụ na Chineke ga- eme ka ihe ọjọọ ghara ime , ọ pụtara na ọ ga- ama na ihe ọjọọ na- aga ime tupu ihe ọjọọ ahụ emee .
Ọ bụ eziokwu na Chineke nwere ikike ọ ga- eji amata ihe ndị ka ga- eme eme , ajụjụ anyị kwesịrị ileba anya bụ : Ọ̀ bụ mgbe niile ka Chineke na- eji ikike ahụ amata ihe ọjọọ ọ bụla ga- emenụ ?
—
Aịzaya 42 : 9
Akwụkwọ Nsọ sịrị : “ Chineke anyị bi n’ eluigwe .
Ọ bụkwa ihe tọrọ ya ụtọ n’ obi ka ọ na- eme . ”
(
Abụ Ọma 115 : 3
Baịbụlụ Nsọ nke International Bible Society
) Ihe a Akwụkwọ Nsọ kwuru gosiri na ọ bụghị ihe niile Jehova ga- emeli ka ọ na- eme .
Ihe ndị ọ na- eme bụ ihe ndị o lere anya na ya kwesịrị ime .
Otú ahụ ka ọ dịkwa n’ ihe ndị ka ga- eme n’ ọdịnihu .
Ọ bụ
naanị ndị nke ọ chọrọ ịmata ka ọ na- amata .
Dị ka ihe atụ , mgbe ihe ọjọọ juru n’ obodo Sọdọm na Gọmọra oge ochie , Chineke gwara Ebreham , sị : “ Ekpebisiwo m ike ịgbada ka m wee hụ ma ha na- eme nnọọ dị ka mkpu ákwá a na- eti maka ya si dị , bụ́ nke ruworo m ntị , ọ bụrụkwa na ọ dịghị otú ahụ ,
m ga- ama . ”
(
Jenesis 18 : 20 , 21
) Ebe a gosiri na o nwere mgbe Jehova na- amaghị otú ihe jọruru njọ n’ obodo Sọdọm na Gọmọra maka na ọ chọghị ịma .
Nke a gosiri na Jehova nwere ike ikpebi na ya agaghị ama ihe niile ka ga- eme eme .
(
Jenesis 22 : 12
) Ma , nke a apụtaghị na Chineke ezughị okè ma ọ bụ na ọ dịghị ike .
Ebe ọ bụ na Baịbụl sịrị na ọrụ Chineke “ zuru okè , ” ọ na- eji ikike o ji amata ihe ndị ga- eme n’ ọdịnihu amata ihe ndị ga- eme ka uche ya mezuo .
Ọ naghị amanye ndị mmadụ amanye ka ha mee ihe otú yanwa chọrọ .
) Olee ihe anyị kwesịrị ịghọta ?
Anyị kwesịrị ịghọta na ọ bụghị ihe niile ka Chineke na- eji ikike o nwere amata .
Ọ bụ naanị ihe ndị ọ chọrọ ịmata ka ọ na- amata .
Gịnị mere Chineke ji ekwe ka ndị ezigbo mmadụ na- adaba n’ aka ndị ọjọọ ?
NDỊ MMADỤ SO AKPATA IHE ỌJỌỌ NDỊ NA- EMENỤ
Ihe ọjọọ ụfọdụ na- emenụ si ndị mmadụ n’ aka .
Lee otú Baịbụl si kọwaa ihe nwere ike ime ka mmadụ mee ihe ọjọọ .
Ọ sịrị : “ A na- anwa onye ọ bụla mgbe ọchịchọ nke aka ya rapụtara ya wee rafuo ya .
Mgbe ọchịchọ ahụ tụụrụ ime , ọ na- amụpụta mmehie ; mgbe e mechara mmehie , ọ na- amụpụta ọnwụ . ”
(
Jems 1 : 14 , 15
) Ọ bụrụ na mmadụ emee ihe ọjọọ batara ya n’ obi , ọ ga- eji isi ya buru ihe o metara .
(
Ndị Rom 7 : 21-23
) Ihe ndị mere eme gosiri na ndị mmadụ arụọla ala puo ezé elu .
Arụrụala ha emeekwala ka ọtụtụ ndị tagbuo onwe ha n’ ahụhụ .
Ihe ọzọ bụ na ndị ọjọọ nwere ike ime ka ndị ọzọ soro ha mewe ihe ọjọọ , ihe ọjọọ esi otú ahụ ghara ịkwụsị akwụsị .
—
Ilu 1 : 10-16
Ndị mmadụ arụọla ala puo ezé elu .
Arụrụala ha emeekwala ka ọtụtụ ndị tagbuo onwe ha n’ ahụhụ
Chineke ò kwesịrị ime ka ndị na- eme ihe ọjọọ kwụsị ime ihe ọjọọ ?
Chebagodịrị otú Chineke si kee mmadụ echiche .
Akwụkwọ Nsọ sịrị na Chineke kere mmadụ n’ onyinyo ya , ya bụ , n’ oyiyi Chineke .
N’ ihi ya , ndị mmadụ nwere ike ịkpa àgwà ka Chineke .
(
Jenesis 1 : 26
) Chineke nyere ndị mmadụ ikike ikpebi ihe ha ga- eme .
Ha nwekwara ike kpebie na ha ga- ahụ Chineke n’ anya ma rapara ya n’ ahụ́ , ya bụ , na- eme ihe ndị dị ya mma .
(
Diuterọnọmi 30 : 19 , 20
) Ọ bụrụ na Chineke na- amanye ndị mmadụ ka ha na- eme ihe ha na- achọghị ime , ọ pụtara na ọ napụla ha ikike ahụ o nyere ha .
Ọ pụtakwara na o meela ka ndị mmadụ dị ka ígwè nkịtị nke na- arụ naanị ihe e bu n’ obi mepụta ya .
Ọ bụrụkwa na ihe niile anyị na- eme ma ọ bụ ihe niile na- eme anyị si n’ akara aka , ọ pụtara na anyị dị ka ígwè nkịtị na- enweghị ike ikpebiri onwe ya ihe ọ ga- eme .
Obi dị anyị ezigbo ụtọ na Chineke hapụrụ anyị ka anyị jiri aka anyị na- ekpebi ihe ndị anyị chọrọ ime .
Ihe a o mere gosiri na o ji anyị kpọrọ ihe .
Ma , nsogbu ndị mmadụ na- akpatara onwe ha n’ ihi ihe na- adịghị mma ha na- ahọrọ
ime nakwa n’ ihi na ha ezughị okè agaghị adị ruo mgbe ebighị ebi .
Ọ bụrụ na ị jụọ onye na- ekpe okpukpe ndị Hindu ma ọ bụ okpukpe ndị Buda ajụjụ e dere n’ ihu
a , ihe o nwere ike ịza gị bụ na ‘ ọ bụ iwu a na- akpọ iwu Kama mere ihe ọjọọ ji eme ndị ezigbo mmadụ .
Ihe ọ pụtara bụ na ọ bụ ihe ha metara n’ ụwa ha mbụ mere ha ji ata ahụhụ ugbu a . ’
Ihe ga- enyere anyị aka ịmata ma nkụzi a ọ̀ bụ eziokwu bụ ihe Baịbụl kwuru gbasara ọnwụ .
Mgbe Chineke kechara mmadụ mbụ bụ́ Adam n’ ogige Iden , ọ sịrị ya : “ I nwere ike iri mkpụrụ nke osisi ọ bụla dị n’ ubi a rijuo afọ .
Ma erila mkpụrụ si n’ osisi ịma ihe ọma na ihe ọjọọ , n’ ihi na n’ ụbọchị i riri mkpụrụ si na ya , ị ga- anwụrịrị . ”
(
Jenesis 2 : 16 , 17
) Adam gaara adị ndụ ruo mgbe ebighị ebi ma a sị na o mehieghị .
Ihe mere o ji nwụọ bụ na o nupụụrụ Chineke isi .
Mgbe Adam na nwunye ya mechara mụọ ụmụ , ‘ ọnwụ gbasara ruo mmadụ niile . ’
(
Ndị Rom 5 : 12
) Ọ bụ ya mere e ji asị na “ ụgwọ ọrụ nke mmehie na- akwụ bụ ọnwụ . ”
(
Ndị Rom 6 : 23
) Baịbụl kwukwara na “ a tọhapụwo onye nwụrụ anwụ ná mmehie ya . ”
(
Ndị Rom 6 : 7
) Ihe ọ pụtara bụ na mmadụ nwụọ , ọ kwụọla ụgwọ mmehie niile o mere .
Ọtụtụ nde mmadụ taa na- ekwu na ọ bụ ihe ndị mmadụ metara n’ ụwa ha mbụ mere ha ji ata ahụhụ ugbu a .
Ndị kweere ná nkụzi a anaghị enyekarị onwe ha nsogbu ma ha tawa ahụhụ ma ọ bụkwanụ ma ndị ọzọ tawa ahụhụ .
Ma , nke bụ́ eziokwu bụ na nkụzi a na- eme ka ndị mmadụ ghara inwe olileanya na ihe ọjọọ ga- emecha kwụsị .
Ndị kweere ná nkụzi a na- ekwu na ọ gwụla mgbe mmadụ kwụsịrị ịlọ ụwa ka ọ ga- akwụsị ịta ahụhụ .
Ihe ga- emekwanụ ka ọ kwụsị ịlọ ụwa bụ ma ọ na- eme ihe dị ọhaneze mma ma mara ihe ụfọdụ pụrụ iche ndị ọzọ na- amaghị .
Ma , ihe a ha kweere dị ezigbo iche n’ ihe Baịbụl kwuru .
ISI IHE MERE NDỊ MMADỤ JI ATA AHỤHỤ
Ị̀ ma na onye kacha akpata ahụhụ ndị mmadụ na- ata bụ “ onye na- achị ụwa , ” ya bụ , Setan bụ́ Ekwensu ?
—
Jọn 14 : 30
Ọ bụghị ndị mmadụ kacha akpata ihe ọjọọ ndị na- eme n’ ụwa .
Ọ bụ Setan bụ́ Ekwensu butere mmehie n’ ụwa .
Setan bụbu mmụọ ozi na- erubere Chineke isi .
Ma , ‘ o guzosighị ike n’ eziokwu . ’
(
Jọn 8 : 44
) Ọ bụ ya mere ka Adam na Iv nupụrụ Chineke isi n’ ogige Iden .
(
Jenesis 3 : 1-5
) Jizọs Kraịst kpọrọ ya “ ajọ onye ahụ , ” kpọọkwa ya “ onye na- achị ụwa . ”
(
Matiu 6 : 13 ;
) Ọtụtụ ndị taa na- eme ka Setan n’ ihi na ha na- eme ihe Setan chọrọ ka ha na- eme kama ime ihe Jehova chọrọ ka ha na- eme .
(
1 Jọn 2 : 15 , 16
Jọn nke Mbụ 5 : 19
kwuru na “ ụwa dum dị n’ aka ajọ onye ahụ . ”
E nwekwara ndị mmụọ ozi ghọrọ ndị mmụọ ọjọọ ma soro Setan .
Baịbụl gosiri na Setan na ndị mmụọ ọjọọ ya “ na- eduhie elu ụwa dum mmadụ bi , ” ha na- emekwa ka ‘ ahụhụ dịrị ụwa . ’
(
Mkpughe 12 : 9 ,
) N’ ihi ya , ọ bụ Setan bụ́ Ekwensu kacha akpata ihe ọjọọ ndị na- eme n’ ụwa .
O doro anya na ọ bụghị Chineke na- akpata ihe ọjọọ ndị na- eme ndị mmadụ .
Ọ bụghịkwa ya na- eme ka ndị mmadụ na- ata ahụhụ .
Kama ịkpata ihe ọjọọ , o kwere anyị nkwa na ya ga- ewepụ ihe ọjọọ niile .
Isiokwu na- esonụ ga- egosi otú ọ ga- esi eme ya .
Otú Chineke Ga- esi Eme Ka Ihe Ọjọọ Kwụsị
Baịbụl gwara anyị hoo haa ihe Jehova na Ọkpara ya , bụ́ Jizọs Kraịst , ga- eme ahụhụ Setan bụ́ Ekwensu na- akpatara ndị mmadụ .
Ọ sịrị : “ Ọ bụ ihe a mere e ji mee ka Ọkpara Chineke pụta ìhè , ya bụ , ka o wee bibie ọrụ Ekwensu . ”
(
1 Jọn 3 : 8
) A ga- ewepụ ọchịchị ụwa a nke e ji anyaukwu , ịkpọasị , na ihe ọjọọ ndị ọzọ mara .
Jizọs kwukwara na “ a ga- achụpụ onye na- achị ụwa a , ” ya bụ , Setan bụ́ Ekwensu .
(
Jọn 12 : 31
) Ebe ọ bụ na Setan agaghịzi na- akpa ike , ụwa ga- aghọ paradaịs .
Ndị ezi omume ga- anọ na ya , udo ga- adịkwa na ya .
—
2 Pita 3 : 13
Oleekwanụ ihe ga- eme ndị siri ọnwụ na- eme ihe ọjọọ ?
Chebara nkwa a Chineke kwere echiche .
Ọ sịrị : “ Ọ bụ ndị ziri ezi ga- ebi n’ ụwa , ọ bụkwa ndị na- enweghị ihe a ga- eji taa ha ụta ka a ga- ahapụ n’ ime ya .
Ma a ga- ebipụ ndị ajọ omume n’ ụwa ; a ga- efopụkwa ndị na- aghọ aghụghọ na ya . ”
(
Ilu 2 : 21 , 22
) Ndị ọjọọ agaghịzi anọ .
N’ oge ahụ udo ga- adị , ndị na- erubere Chineke isi ga- eji nke nta nke nta zuo okè .
—
Ndị Rom 6 : 17 , 18 ;
8 : 21
Olee otú Chineke ga- esi ewepụ ihe ọjọọ n’ ụwa ọhụrụ ahụ ?
Ihe ọ ga- eme abụghị ịnapụ ndị mmadụ ikike o nyere ha ka ha na- ekpebiri onwe ha ihe ha ga- eme , ọ gakwanụghị eme ka ha dịrị ka ígwè nkịtị na- anaghị eche echiche .
Kama , ọ ga- akụziri ndị na- erubere ya isi iwu ya .
Ọ ga- enyekwara ha aka ka ha ghara ịna-eche echiche na- adịghị mma ma ọ bụ na- akpa àgwà ọjọọ .
Chineke ga- ewepụ ihe niile na- akpatara ndị mmadụ ahụhụ
Oleekwanụ ihe Chineke ga- eme ọdachi ndị na- emere onwe ha ?
O kwere nkwa na obere oge ugbu a , Alaeze ya ga- achịwa ụwa .
Onye Chineke họpụtara ka ọ chịwa n’ Alaeze ya bụ Jizọs Kraịst .
Jizọs nwere ikike ịgwọ ndị ọrịa .
(
Matiu 14 : 14
) Jizọs nwekwara ikike ime ka osimiri , ikuku , na ihe ndị ọzọ ghara imebisị ihe .
(
Mak 4 : 35-41
) N’ ihi ya , mgbe ọ ga- achịwa , ndị mmadụ agaghịzi na- ata ahụhụ n’ ihi “ oge ọdachi na ihe a na- atụghị anya ya . ”
(
) N’ oge ahụ , o nwekwaghị ihe ọjọọ ga- eme ụmụ mmadụ .
—
Ilu 1 : 33
Oleekwanụ ihe a ga- eme ọtụtụ nde mmadụ aka ha dị ọcha bụ́ ndị ọnwụ kpọlara n’ ike ?
Obere oge tupu Jizọs akpọlite enyi ya Lazarọs n’ ọnwụ , Jizọs kwuru , sị : “ Abụ m mbilite n’ ọnwụ na ndụ . ”
(
Jọn 11 : 25
) N’ eziokwu , Jizọs nwere ikike ịkpọlite ndị nwụrụ anwụ n’ ọnwụ .
Ọ bụrụ na ị chọrọ ibi n’ ụwa mgbe ihe ọjọọ ọ bụla
na- agaghị
eme ndị ezigbo mmadụ , jisie ike na- amụ Baịbụl ka ị matakwuo ezi Chineke na ihe ndị o bu n’ obi ime .
Ndịàmà Jehova bi gị nso ga- enwe obi ụtọ inyere gị aka ka i mee otú ahụ .
Anyị na- agba gị ume ka ị kpọtụrụ Ndịàmà Jehova bi gị nso , ma ọ bụkwanụ gị edetara ndị bipụtara
a akwụkwọ ozi .
Baịbụl Na- agbanwe Ndụ Ndị Mmadụ
NDỤ M BIRI NA MBỤ :
A mụrụ m n’ obodo Rom , ọ bụkwa ebe ahụ ka m nọ too .
Ebe anyị bi bụ n’ ebe ndị ọ na- enweghị ka ọ hà ha bi .
Ihe siiri anyị ezigbo ike .
Amaghị m onye mama m bụ , mụ na papa m adịghịkwa ná mma .
Mgbe m na- eto , mụ na ndị ọjọọ kpawara .
Ọ bụ otú ahụ ka m si kpawazie àgwà ka ndị agboro .
M bidoro izu ohi mgbe m na- erubeghị afọ iri .
Mgbe m dị afọ iri na abụọ , m si n’ ụlọ anyị gbapụ .
Ihe ahụ bụ nke mbụ m gbapụrụ n’ ụlọ anyị .
Papa m bịara ihe dị ka ugboro abụọ n’ isi ụlọ ọrụ ndị uwe ojii kpọrọ m laa n’ ụlọ .
Mụ na ndị mmadụ na- esekarị okwu .
Oge niile na- abụrụ m tigbuo zọgbuo .
O nweghịkwa onye mụ na ya na- adị ná mma .
Mgbe m dị afọ iri na anọ , m gbapụrụ n’ ụlọ kpamkpam .
M bidoro ṅụwa ọgwụ ọjọọ , birikwa n’ okporo ámá .
Ebe ọ bụ na enweghị m ebe m na- ehi ụra , m na- akpaka ụgbọala , banye na ya hie ụra .
O ruo isi ụtụtụ , mụ apụta gaa chọọ ebe e nwere mmiri ọṅụṅụ ma jiri ya kwọọ ihu na aka .
M ghọrọ aka ochie n’ izu ohi .
M na- adọnara ndị mmadụ akpa ha , na- agakwa n’ ụlọ ndị mmadụ n’ abalị ezu ohi .
A bịara mara m ka onye ọjọọ .
O teghị aka , ndị nọ n’ òtù ọjọọ akpọọ m ka m soro ha .
Mgbe m sowere ha , m zuweziri ohi n’ ụlọ akụ̀ .
Ebe ọ bụ na m na- esi ọnwụ , ndị òtù m bidoro kwanyewere m ùgwù .
M na- eji égbè m aga ebe ọ bụla m na- aga .
M na- etinyedị ya n’ okpuru pilo m ma m chọọ ihi ụra .
Ihe e ji mara m bụ ime ihe ike , ịṅụ ọgwụ ọjọọ , izu ohi , ikwu okwu ọjọọ , na ibi ndụ rụrụ arụ .
Ndị uwe ojii na- achọgharị m mgbe niile .
Ha nwụchiri m ọtụtụ ugboro .
Ọ na- abụ m pụta n’ ụlọ mkpọrọ , tupu a mara ihe na- emenụ , mụ emeekwa ihe ọjọọ ọzọ , a tụọkwa m mkpọrọ .
Ihe a megidere ruo ọtụtụ afọ .
OTÚ BAỊBỤL SI GBANWEE NDỤ M :
E nwere mgbe m si n’ ụlọ mkpọrọ pụta , mụ asị ka m gaa leta nwanne mama m .
Amaghị m na ya na ụmụ ya abụọ aghọọla Ndịàmà Jehova .
Ha gwara m ka m soro ha gaa ọmụmụ ihe ha .
Ebe ọ bụ na
m chọrọ ịmata otú ha si amụ ihe , m sooro ha gaa .
Mgbe anyị rutere n’ ebe ha na- amụ ihe , m siri ọnwụ na m ga- anọ n’ ebe dị nso n’ ọnụ ụzọ ka m na- ahụ ndị na- abata abata na ndị na- apụ apụ .
M jikwa égbè m .
Ọmụmụ ihe ahụ m gara mere ka ndụ m gbanwee .
Ọ dị m ka m̀ nọ n’ ụwa ọzọ .
Ndị bịara kelee m kelere m nke ọma , mụmụọkwara m ọnụ ọchị .
M ka na- echeta otú Ndịàmà Jehova ahụ m hụrụ si nwee obiọma , bụrụkwa ndị ezigbo mmadụ .
Otú ha si kpaso m àgwà dị ezigbo iche n’ otú ndị ọzọ si akpaso m àgwà .
Ndịàmà Jehova bidoro ịkụziri m Baịbụl .
Ihe ndị m na- amụta mere ka o dokwuo m anya na m kwesịrị ịgbanwecha otú m si ebi ndụ .
M chebaara ihe e kwuru
n’ Ilu 13 : 20
echiche .
Ebe ahụ sịrị : “ Onye ya na ndị maara ihe na- eje ije ga- ama ihe , ma ihe agaghị agaziri onye ya na ndị nzuzu na- emekọ ihe . ”
M ghọtara na m kwesịrị ịhapụ òtù ọjọọ ahụ .
Ọ dịrịghị m mfe , ma Jehova nyeere m aka , mụ ahapụ òtù ahụ .
M bidoziri ime ihe m na- emetụbeghị , ya bụ , ịna-ejide onwe m ka m ghara ime ihe ọjọọ
M bidoro ileta onwe m anya ka m na- adị mma n’ anya .
M gbalịsikwara ike kwụsị ịṅụ sịga na ọgwụ ọjọọ .
M kpụrụ ogologo ntutu isi m , kwụsị ịgba ọla ntị , kwụsịkwa ikwu okwu ọjọọ .
M bidoziri ime ihe m na- emetụbeghị , ya bụ , ịna-ejide onwe m ka m ghara ime ihe ọjọọ .
Kemgbe ụwa m , ịgụ ihe na ịmụ ihe anaghị atọ m ụtọ .
N’ ihi ya , ọ na- esiri m ike ime ka uche m dịrị n’ ihe m na- agụ ma m gụwa Baịbụl .
M gbalịsikwuru ike ka uche m na- adị n’ ihe m na- agụ , ya emee ka m jirizie nke nta nke nta hụwa Jehova n’ anya .
Ma , akọnuche m bidoro nyewe m nsogbu .
Ọtụtụ mgbe , m na- eche na o nweghị uru m bara , ọ na- adịkwa m ka Jehova agaghị agbaghara m ihe ọjọọ niile m mere .
Ihe kasiri m obi n’ oge ahụ bụ akụkọ Eze Devid .
Jehova gbaghaara ya mmehie ndị dị oké njọ o mere .
Ịgụ akụkọ ya nyeere m ezigbo aka .
—
2 Samuel 11 : 1–12 : 13
Ihe ọzọ siiri m ike bụ ịga n’ ụlọ ndị mmadụ zie ha ozi ọma .
(
Matiu 28 : 19 , 20
) Ụjọ na- atụ m na m nwere ike ịhụ onye m mejọrọ n’ oge gara .
Ma , m ji nwayọọ nwayọọ kwụsị ịtụ ụjọ .
Inyere ndị mmadụ aka ka ha mata Nna anyị nke eluigwe , bụ́ onye na- agbaghara ndị mmadụ mmehie ha , bidoro tọwa m ụtọ .
URU NDỊ M RITERELA :
Ihe m mụtara banyere Jehova zọrọ m ndụ .
Ọtụtụ ndị mụ na ha na- akpabu anwụọla , e nwekwara ndị nke nọ n’ ụlọ mkpọrọ .
Ma ndụ m dị m ụtọ ugbu a , m nwekwara olileanya na ihe ga- aka mma n’ ọdịnihu .
Amụtala m iweda onwe m ala na irube isi .
Akwụsịkwala m iwe iwe ọkụ .
Ihe ndị a emeela ka mụ na ndị mmadụ na- adị ná mma .
M lụọla nwaanyị .
Aha ọmarịcha nwunye m bụ Carmen , mụ na ya na- ebikwa n’ udo .
Obi na- atọ mụ na ya ezigbo ụtọ ịkụziri ndị mmadụ Baịbụl .
M na- arụ ezigbo ọrụ ugbu a .
M na- agakwa n’ ụlọ akụ̀ mgbe ụfọdụ .
Ma , ihe mere m ji aga abụghị ka m zuo ohi , kama ka m mee ka ọ dị ọcha .
Olee Otú I Kwesịrị Isi Na- adọ Ụmụ Gị Aka ná Ntị ?
Ọ BỤRỤ na ị bụ nna ma ọ bụ nne , ị̀ ghọtara otú obi dị mmadụ atọ a e dere ihe ha kwuru ?
Ọ bụrụ na ụdị ihe a emee gị , ị̀ na- echewe otú ị ga- esi dọọ nwa gị aka ná ntị ma ọ bụkwanụ ma ì kwesịdịrị ịdọ ya aka ná ntị ?
Mmadụ ịdọ nwa ya aka ná ntị ọ̀ bụ ihe ọjọọ ?
IHE ỊDỌ MMADỤ AKA NÁ NTỊ PỤTARA
Na Baịbụl , okwu a sụgharịrị ịdọ aka ná ntị apụtachaghị ịta mmadụ ahụhụ .
Isi ihe ọ pụtara bụ inye mmadụ ndụmọdụ , ịkụziri mmadụ ihe , na ịgwa mmadụ ihe ọ na- emetaghị ka o nwee ike mezie ya .
O nweghị ihe gbasara ịdọ mmadụ aka ná ntị na imegbu mmadụ ma ọ bụ ịrụsa mmadụ arụrụala .
—
Ilu 4 : 1 , 2
E nwere ike iji otú nne ma ọ bụ nna si adọ ụmụ ya aka ná ntị tụnyere ọrụ ugbo .
Onye ọrụ ugbo na- akọ ala ya , na- agba ihe ọ kụrụ mmiri ma na- etinyere ya ihe ga- eme ka ọ na- eto nke ọma .
Ọ na- abọ ubi ya ahịhịa , na- agbalịkwa ka ụmụ ahụhụ ghara imebisị ihe ọ kụrụ .
Ọ na- akwacha osisi ọ kụrụ ka o nwee ike ito nke ọma .
Ọ ma na ime ihe niile a ga- eme ka ihe ọ kụrụ mee nke ọma .
E nwekwara ọtụtụ ụzọ ndị nne na nna si elekọta ụmụ ha .
Ma mgbe ụfọdụ , ha nwere ike ime ụmụ ha ihe yiri ịkwacha osisi , ya bụ , ịdọ ha aka ná ntị .
Ọ bụrụ na ha adọọ ụmụ ha aka ná ntị , o nwere ike ime ka ha kwụsị ihe na- adịghị mma ha na- eme tupu ya amara ha ahụ́ , meekwa ka ha bụrụ ndị ezigbo mmadụ ma ha too .
Ma , a na- akpachara anya ma a kwachawa osisi ka a ghara igbu osisi ahụ .
Otú ahụ ka ọ dịkwa ndị nne na nna .
Ha kwesịrị ịgbalị ka ọ bụrụ ịhụnanya ga- eme ka ha na- adọ ụmụ ha aka ná ntị .
Ndị nne na nna nwere ike ịmụta ihe n’ otú Jehova si adọ ndị na- efe ya aka ná ntị .
Otú o si adọ ha aka ná ntị na- adị ha mma , na- abakwara ha uru nke na ha
‘ na- ahụ
ịdọ aka ná ntị ọ na- enye ha
n’ anya . ’
) Ha ‘ na- ejisi ịdọ aka ná ntị ike , ’ ha ‘ anaghịkwa ahapụ ya . ’
(
Ilu 4 : 13
) I nwere ike inyere nwa gị aka ka ọ na- anabata ịdọ aka ná ntị gị ma ọ bụrụ na ị gbalịa ka otú i si adọ ya aka ná ntị yie otú Chineke si adọ ndị na- efe ya aka ná ntị .
E nwere ụzọ ihe atọ anyị ga- amụta n’ otú Chineke si adọ ndị mmadụ aka ná ntị .
( 1 ) Ọ bụ ịhụnanya mere o ji adọ ndị mmadụ aka ná ntị .
( 2 ) Ọ na- adọ ha aka ná ntị otú kwesịrị ekwesị .
( 3 ) Ọ na- adọ ha aka ná ntị mgbe ọ bụla o kwesịrị ime otú ahụ .
Ọ BỤ ỊHỤNANYA MERE JEHOVA JI ADỌ NDỊ MMADỤ AKA NÁ NTỊ
Ihe mere Chineke ji adọ ndị mmadụ aka ná ntị bụ na ọ hụrụ ha n’ anya .
Baịbụl sịrị : “ Onye Jehova
hụrụ n’ anya
ka ọ na- abara mba , ọbụna dị ka nna si abara nwa ya nke ihe ya dị ya mma mba . ”
(
Ilu 3 : 12
) Ihe ọzọ bụ na Jehova bụ “ Chineke nke na- eme ebere , na- emekwa
amara , onye na- adịghị ewe iwe ọsọ ọsọ . ”
(
Ọpụpụ 34 : 6
) Ọ bụ ya mere na o nweghị mgbe Jehova na- emegbu ndị mmadụ ma ọ bụ na- echi ha ọnụ n’ ala .
Ọ naghịkwa agwa ha okwu ga- egbu ha mmụọ ma ọ bụ na- akatọkarị ha n’ ihi na ọ ma na ụdị okwu ahụ ga- adị ka “ ebe e ji mma agha maa mmadụ . ”
—
Ilu 12 : 18
GEE NWA GỊ NTỊ
O doro anya na ebe ọ bụ na ndị nne na nna ezughị okè , ha agaghị ejideli onwe ha otú Jehova na- eme .
Mgbe ụfọdụ , o nwere ike ịdị gị ka ọ̀ bụ na ị gaghị edili ihe nwa gị na- eme .
Ya dị otú ahụ , cheta na i jiri iwe taa nwa gị ahụhụ , o nwere ike ime ka ahụhụ ị ga- ata ya gafee ókè , o nwechaghịkwa uru ọ ga- abara ya .
Buru n’ obi na ọ bụrụ na i jiri iwe taa nwa gị ahụhụ , ọ bụghị aka ná ntị ka ị dọrọ ya .
Naanị ihe i gosiri ya bụ na i jideghị onwe gị .
Ma , ọ bụrụ na ihe mere i ji dọọ nwa gị aka ná ntị bụ na ị hụrụ ya n’ anya , gị adọọkwa ya aka ná ntị otú gosiri na ị na- ejide onwe gị , ọ ga- abara nwa gị uru .
Ka anyị hụ ihe George na Nicole ahụ e kwuru okwu ha ná mmalite isiokwu a mere mgbe ụmụ ha kpasuru ha iwe .
KPEKỌỌNỤ EKPERE ỌNỤ
“ Mgbe Jordan mechara lọta , ezigbo iwe jizi mụ na nwunye m .
Ma , anyị jidere onwe anyị ma gee ya ntị mgbe ọ na- agwa anyị ihe mere ọ na- alọtaghị mgbe anyị gwara ya .
Ebe ọ bụ na chi ejimiela mgbe ahụ , anyị kpebiri na anyị ga- akpa ya n’ ụtụtụ .
Anyị niile kpekọrọ ekpere ọnụ ma gaa hie ụra .
N’ echi ya , obi alọdatụla anyị nke na anyị nweziri ike imeda obi kwurịta ihe ahụ .
Otú anyị si meda obi kwuo okwu ruru nwa anyị n’ obi , ya ejiri obi ya niile nabata iwu ndị anyị nyere ya , nabatakwa ihe anyị gwara ya na anyị ga- eme ya maka iwu ahụ ọ dara .
Obi dị anyị ụtọ na anyị ghọtara na ọ bụrụ na anyị emee ihe ọkụ ọkụ mgbe a kpasuru anyị iwe , ọ ga- aghọ anyị ahịa .
Ihe na- aka mma mgbe ọ bụla anyị bu ụzọ gee nwa anyị ntị tupu anyị emewe ihe ọ bụla . ”
—
George .
GỊ NA YA KWURỊTA OKWU
“ Ezigbo iwe were m mgbe m hụrụ otú nwa m nwoke si kụọ nwanne ya nwaanyị ihe .
Kama iti ya ihe ozugbo , m gwara ya ka ọ baa n’ ime ụlọ ya n’ ihi na iwe nwere ike ime ka m mee ya ihe m na- ekwesịghị ime ya .
Mgbe obi dajụrụ m , abịara m kọwaara ya na ime ihe ike jọgburu onwe ya nakwa na ihe ọ kụrụ nwanne ya nyere nwanne ya nsogbu .
Otú a m si dọọ ya aka ná ntị ruru ya n’ ahụ́ .
Ọ sịrị nwanne ya nwaanyị ndo ma makụọ ya . ”
—
Nicole .
N’ eziokwu , ọ bụrụgodị na ndị nne na nna tara ụmụ ha ahụhụ mgbe ha na- adọ ha aka ná ntị , ihe ha mere adịghị njọ ma ọ bụrụhaala na ihe mere ha ji dọọ ha aka ná ntị ahụ bụ na ha hụrụ ha n’ anya .
JEHOVA NA- ADỌ NDỊ MMADỤ AKA NÁ NTỊ OTÚ KWESỊRỊ EKWESỊ
Mgbe ọ bụla Jehova na- adọ ndị mmadụ aka ná ntị , ọ na- eme ya “ ruo n’ ókè kwesịrị ekwesị . ”
(
Jeremaya 30 : 11 ;
46 : 28
) Jehova na- echebara otú ihe niile si mee echiche , ọ na- ahụkwa ihe ndị mmadụ na- anaghị ahụ .
Olee otú ndị nne na nna ga- esi eme ka ya ?
Stephen ahụ anyị kwuru okwu ya ná mbido isiokwu a sịrị :
“ Ọ bụ eziokwu na ezigbo iwe were anyị , anyị amaghịkwa ihe mere Natalie ga- eji gọwa agọ na ya ezughị mgbaaka ahụ ezu , ma anyị chebaara afọ ole ọ dị echiche ma ghọta na ọ ka bụkwanụ nwata . ”
Di Nicole aha ya bụ Robert na- agbakwa mbọ ka o chebara ihe niile merenụ echiche tupu ya adọwa ụmụ ya aka ná ntị .
Mgbe ọ bụla nwa ya kpara àgwà na- adịghị mma , ọ na- ajụ onwe ya ugboro ugboro , sị : ‘ Ihe a ọ̀ bụ nke mbụ nwa a na- eme ihe a , ka ọ̀ na- emebu ya eme ?
Ọ̀ ga- abụ na ahụ́ adịghị ya ma ọ bụkwanụ na ike gwụchara ya ?
Ọ̀ ga- abụ na o nwere nsogbu ọzọ mere o ji kpaa àgwà ahụ ? ’
Ndị nne na nna ma nke a na- akọ ghọtara na ụmụaka bụ ụmụaka , ha abụghị ndị dimkpa .
Pọl onyeozi kwetara na ụmụaka abụghị ndị dimkpa .
Ọ bụ ya mere o ji dee , sị : “ Mgbe m bụ nwa ọhụrụ , m na- ekwu okwu dị ka nwa ọhụrụ , na- eche echiche dị ka nwa ọhụrụ . ”
(
1 Ndị Kọrịnt 13 : 11
) Robert sịrị : “ Otu ihe na- enyere m aka ile ihe anya otú kwesịrị ekwesị ma ghara imefe ihe ókè bụ na m na- echetara onwe m ihe ndị m na- eme mgbe m bụ nwatakịrị . ”
Atụla anya na nwa gị emekataghị mee ihe na- adịghị mma .
Ma , ọ pụtaghị na ị ga- agba ya nkịtị ma o mee ihe ọjọọ ma ọ bụ mee ka à ga- asị na ihe o mere adịghị njọ .
Ọ bụrụ na ị ghọta na nwa gị abụbeghị dimkpa , ghọtakwa ihe ndị na- eme ná ndụ ya , na ihe ndị ọzọ , ọ ga- eme ka ị dọọ ya aka ná ntị otú kwesịrị ekwesị ma ghara imefe ya ókè .
JEHOVA NA- ADỌ NDỊ MMADỤ AKA NÁ NTỊ MGBE Ọ BỤLA O KWESỊRỊ IME OTÚ AHỤ
Jehova kwuru na
Malakaị 3 : 6
, sị : “ Abụ m Jehova ; adịghị m agbanwe agbanwe . ”
Ndị na- efe Chineke kwetara na ihe a Jehova kwuru bụ eziokwu , ọ bụ ya mere obi ji sie ha ike ife ya .
Obi ga- esikwa ụmụaka ike na ndị mụrụ ha ma ihe ha na- eme ma ọ bụrụ na ha na- adọ ha aka ná ntị mgbe ọ bụla ha kwesịrị ime otú ahụ .
Ọ bụrụ na ọ bụ otú obi dị gị na- eme ka ị dọọ ụmụ gị aka ná ntị ma ha mee ihe na- adịghị mma , ụmụ gị agaghị ama ebe ị kwụ akwụ , ha agaghịkwa ama ihe ha ga- eme mete gị .
Ì chetara na Jizọs sịrị : “ Ka Ee unu kwuru bụrụ Ee , ka Ee e unu kwuru bụrụ Ee e ” ?
Ihe a o kwuru gbasakwara ịzụ ụmụ .
(
Matiu 5 : 37
) N’ ihi ya , chee echiche nke ọma ka ị ghara ikwu ihe ị ma na ị gaghị eme nwa gị ma o mee ihe na- adịghị mma .
Ọ bụrụ na ị gwa nwa gị ihe ị ga- eme ya ma o mee ihe na- adịghị mma , hụ na i mere ya ihe ahụ ma o mee ihe ahụ na- adịghị mma .
Ihe ga- enyere gị aka ka ị na- adọ ụmụ gị aka ná ntị mgbe ọ bụla i kwesịrị ime otú ahụ bụ gị na di gị ma ọ bụ nwunye gị ịna-ekwurịta okwu nke ọma .
Robert kwuru , sị : “ Ọ bụrụ na o nwee otú ụmụ m si mee ka m kweta ka ha mee ihe nwunye m sịrị ha emela , mụ emechaa chọpụta na nwunye m sịrị ha emela ihe ahụ , m na- agwazi ha ka ha hapụ ime ihe ahụ . ”
Ọ bụrụ na ihe nwoke chọrọ ka e mee n’ ụlọ dị iche n’ ihe nwunye ya chọrọ , ọ ga- akacha mma ka ha kwurịta ya mgbe naanị ha abụọ nọ ma kpebie ihe ha ga- eme .
ỊDỌ ỤMỤAKA AKA NÁ NTỊ BARA EZIGBO URU
Ọ bụrụ na ị mụta ịdọ ụmụ gị aka ná ntị otú Jehova si adọ ndị mmadụ aka ná ntị , ya bụ , ịdọ ha aka ná ntị maka na ị hụrụ ha n’ anya , ịdọ ha aka ná ntị otú kwesịrị ekwesị nakwa mgbe ọ bụla i kwesịrị ime otú ahụ , ọ ga- abara ụmụ gị uru .
Ndụmọdụ ị na- enye ha maka na ị hụrụ ha n’ anya ga- eme ka ha ghọọ ndị ma ihe na ndị anya ruru ala ma ha too .
Baịbụl sịrị : “ Zụlite nwata dị ka ụzọ kwesịrị ya si dị ; ọbụna mgbe o mere okenye , ọ gaghị ahapụ ya . ”
—
Ilu 22 : 6
Ị̀ Maara ?
Gịnị ka ndị na- arụ ụgbọ mmiri n’ oge ochie na- eme ka mmiri ghara ịba n’ ụgbọ ha ?
E nwere otu nwoke aha ya bụ Lionel Casson .
Ọ bụ ọkachamara n’ ihe gbasara ụgbọ mmiri ndị a rụrụ n’ oge ochie .
O kwuru na ọ na- abụ ndị na- arụ ụgbọ mmiri na Rom rụchaa ụgbọ mmiri , ha na- eji ihe techie ebe a kụkọtara osisi abụọ ọnụ .
Ha na- ejikarị “ bitumen , [ ya bụ , korota ] ma ọ bụ bitumen na mgbá ete n’ ebe dị iche iche a kụkọtara osisi abụọ ọnụ ma ọ bụkwanụ ha etee ya n’ okpuru ụgbọ nakwa n’ akụkụ ya abụọ .
Ha na- etekwa korota n’ ime ya . ”
Tupu oge ndị Rom , ndị Akad oge ochie na ndị Babịlọn na- eji bitumen ete ụgbọ ha ka mmiri ghara ịba na ya .
Ụdị bitumen a dị mmiri mmiri juru eju n’ ebe dị iche iche a kpọrọ aha na Baịbụl
Akwụkwọ Nsọ Hibru kwuru banyere ụdị ihe a e ji etechi ụgbọ mmiri .
O kwuru ya na
Jenesis 6 : 14
.
Ọ ga- abụ na okwu Hibru a sụgharịrị “ korota ” pụtara bitumen .
Bitumen na- esi n’ ime ala apụta .
E nwere ụdị bitumen abụọ na- esi n’ ala apụta .
Otu na- adị mmiri mmiri , nke ọzọ na- akpụkọ akpụkọ .
Ndị na- arụ ụgbọ mmiri n’ oge ochie na- eji nke ahụ na- adị mmiri mmiri etechi ụgbọ ha .
Ozugbo e tere ya n’ ụgbọ , ọ na- akpọ ma sie ike , mee ka mmiri ghara ịba n’ ụgbọ .
Bitumen juru eju n’ ebe dị iche iche a kpọrọ aha na Baịbụl .
Ndagwurugwu Sidim , nke dị nso n’ osimiri a na- akpọ Oké Osimiri Nwụrụ Anwụ , “ jupụtara n’ olulu bitumen . ”
—
Jenesis 14 : 10
Olee ihe ndị mmadụ na- eme azụ̀ ha n’ oge ochie ka ọ ghara imebi ?
Ndị mmadụ ejighị azụ̀ egwu egwu , o teekwala ha tawara ya .
Ụfọdụ n’ ime ndịozi Jizọs na- akụ azụ̀ n’ Osimiri Galili tupu ha amalite iso Jizọs .
(
Matiu 4 : 18-22
) Ma ó nweghị ihe ọzọ , a na- eburu ụfọdụ azụ̀ e gbutere n’ osimiri ahụ gaa n’ ebe a na- amịkpọ azụ̀ ka ọ ghara imebi .
Ebe ndị a na- anọ amịkpọ azụ̀ dị nso n’ osimiri ahụ .
Ndị na- akụ azụ̀ n’ oge ochie n’ Ijipt .
A pịrị ha n’ osisi
Otú e si amịkpọ azụ̀ n’ ebe ụfọdụ taa nwere ike ịbụ otú e si amịkpọ ya na Galili n’ oge ochie .
Ọ na- abụ e gbutechaa azụ̀ , ihe mbụ a na- eme bụ ịbọwa ya afọ ma wepụsịa ihe ndị dị n’ ime ya , jirikwa mmiri saa ya .
Otu akwụkwọ sịrị na “ a na- emepe isi azụ̀ tee ya nnu , teekwa ya nnu n’ ọnụ nakwa n’ ahụ́ .
E techaa azụ̀ ndị ahụ nnu , a na- edosa ha n’ ahịrị n’ ahịrị ma jiri ute e tere nnu sachie ha .
A na- edosakwa azụ̀ ndị ọzọ n’ elu ya ma werekwa ute e tere nnu sachie ha .
A na- ahapụzi azụ̀ ndị ahụ ka ha nọọ abalị atọ ma ọ bụ abalị anọ ma ọ bụkwanụ abalị ise .
Abalị ole ahụ gachaa , a na- atụgharị azụ̀ ndị ahụ ma hapụ ha ka ha nọọkwa abalị ole ha nọburu .
N’ oge ahụ a hapụrụ ha , mmiri niile dị ha n’ ahụ́ na- ata , nnu na- abanyekwa ha n’ ahụ́ .
Ọ na- abụ azụ̀ ndị ahụ kpọọ , ha esie ezigbo ike . ”
A maghị mgbe azụ̀ e si otú a mịkpọọ na- anọru tupu ya emebie .
Ma , ebe ọ bụ na ndị Ijipt oge ochie na- eburu azụ̀ ndị e si otú a mịkpọọ gaa ree na Siria , ọ pụtara na azụ̀ ndị e si otú a mịkpọọ anaghị emebi ngwa ngwa .
Ị̀ Ga- ahụli Chineke Onye Mmadụ Na- enweghị Ike Ịhụ Anya ?
“ CHINEKE bụ Mmụọ . ”
Mmadụ enweghị ike ịhụ ya anya .
(
Jọn 4 : 24
) Ma , ihe Baịbụl kwuru gosiri na e nwere ike ikwu na ụfọdụ ndị ahụtụla Chineke .
(
Ndị Hibru 11 : 27
) Olee otú mmadụ ga- esi ahụ Chineke anya ?
Ị̀ ga- ahụli Chineke onye “ a na- apụghị ịhụ anya ” ?
—
Ndị Kọlọsi 1 : 15
Weregodị ọnọdụ anyị tụnyere nke onye kpụrụ ìsì kemgbe a mụrụ ya .
Ìsì ahụ o kpuru ọ̀ na- eme ka ọ ghara inwe ihe na- emenụ ọ na- aghọta ?
Mba .
E nwere ọtụtụ ụzọ onye ìsì si amata ndị mmadụ na ihe dị iche iche ọ na- anaghị ahụ , na ihe ndị na- emenụ n’ ebe ọ nọ .
Otu onye ìsì kwuru , sị : “ Ihe mmadụ ji ahụ ụzọ abụghị anya .
Ọ bụ obi . ”
Otú ahụ ka ọ dịkwa anyị .
Ọ bụ eziokwu na anyị agaghị ejili anya nkịtị hụ Chineke , ma anyị nwere ike iji “ anya nke obi ” anyị hụ ya .
(
Ndị Efesọs 1 : 18
) E nwere ụzọ atọ i nwere ike isi hụ Chineke .
Ka anyị leba ha anya .
‘ A NA- AHỤ YA NKE ỌMA MALITE MGBE E KERE ỤWA ’
Ntị onye ìsì na- anụ ihe nke ọma karịa nke onye na- ahụ ụzọ , ọ na- abụkwa ya metụ ihe aka , ụbụrụ ya agwa ya ihe ihe ahụ bụ ngwa ngwa .
Ọ bụ ihe ọ nụrụ na ihe o bitụrụ aka ka o ji aghọta ihe ndị ọ na- enweghị ike ịhụ anya .
Anya gị , ntị gị , imi gị , na aka gị nwekwara ike inyere gị aka ka i nyochaa ihe ndị dị n’ ụwa ma ghọta onye Chineke bụ n’ agbanyeghị na anyị enweghị ike ịhụ ya anya .
Baịbụl kwuru na “ àgwà ya ndị a na- apụghị ịhụ anya ka a na- ahụ nke ọma malite mgbe e kere ụwa gaa n’ ihu , n’ ihi na a na- aghọta ha site n’ ihe ndị e kere eke . ”
—
Ndị Rom 1 : 20
Dị ka ihe atụ , chebagodịrị ụwa anyị a echiche .
Otú Chineke si kee ụwa anyị a gosiri na ọ bụghị naanị ka anyị dịrị ndụ na ya mere o ji kee ya , ọ chọkwara ka ndụ na- atọ anyị ụtọ .
Ọ na- abụ ezigbo ikuku kusa anyị n’ ahụ́ , obi na- atọ anyị ụtọ .
Anwụ ụtụtụ chasa anyị , ahụ́ na- ekporo anyị ọkụ .
Ọ na- abụkwa anyị taa mkpụrụ osisi dị ụtọ ma ọ bụ nụ ubé nnụnụ , obi adị anyị mma .
Ọ̀ bụ na ihe ọma ndị a Chineke na- emere anyị egosighị na ọ na- echebara anyị echiche , na- emesapụ aka , ma dị ọmịiko ?
Gịnị ka ihe ndị anyị na- ahụ ná mbara ígwé na- akụziri anyị banyere Chineke ?
Otu ihe ihe ndị dị n’ eluigwe na- akụziri anyị bụ na Chineke dị ike .
Ihe ndị sayensị chọpụtara ná nso nso a gosiri na ụwa na ihe ndị dị na mbara ígwé na- asakwu mbara n’ ike n’ ike .
I lee anya n’ eluigwe n’ abalị , jụọ onwe gị , sị : Ike ahụ mere ka ụwa na ihe ndị dị na mbara ígwé na- asakwu mbara n’ ike n’ ike si ebee ?
Baịbụl
gwara
anyị na ike Onye kere ihe ndị a “ dị ukwuu . ”
(
Aịzaya 40 : 26
) Ihe ndị Chineke kere
na- egosi
na ọ bụ “ Onye Pụrụ Ime Ihe Niile , ” onye “ ike ya dị ukwuu . ”
—
Job 37 : 23
‘ ONYE KỌWAARA ANYỊ ONYE CHINEKE BỤ ’
E nwere otu nwaanyị mụrụ ụmụ abụọ kpuru ìsì .
Nwaanyị ahụ sịrị : “ Ụmụ m na- esikarị n’ ihe m gwara ha amụta ihe .
M gwa ha ihe m na- anụ na ihe m na- ahụ , ha ejiri ajụjụ so m ruo mgbe m kọwaara ha ihe niile .
Ọ bụ m bụ anya ha . ”
Otú ahụ ka ọ dịkwa anyị .
N’ agbanyeghị na “ ọ dịghị mmadụ hụtụrụla Chineke mgbe ọ bụla , ” Ọkpara Chineke , bụ́ Jizọs , onye nọ n’ akụkụ Chineke , kọwaara anyị onye Chineke bụ .
(
Jọn 1 : 18
) Ebe Jizọs bụ onye mbụ Chineke kere , bụrụkwa onye Chineke mụrụ naanị ya , ọ ghọọrọ anyị anya anyị ji ahụ ihe ndị dị n’ eluigwe .
Ọ bụ ya ga- agwa anyị nke bụ́ eziokwu banyere Chineke , bụ́ onye anyị na- enweghị ike ịhụ anya .
Jizọs na Nna ya nọrọ ọtụtụ afọ a na- enweghị ike ịgụta ọnụ .
Lee ihe ụfọdụ o kwuru banyere Chineke :
Chineke na- arụ ọrụ mgbe niile .
“ Nna m anọwo na- arụ ọrụ ruo ugbu a . ”
—
Jọn 5 : 17
Chineke maara mkpa anyị .
“ Nna unu maara ihe ndị na- akpa unu tupu unu arịọ ya . ”
—
Matiu 6 : 8
Chineke na- enye anyị ihe ndị dị anyị mkpa .
‘ Nna unu nọ n’ eluigwe na- eme ka anyanwụ ya waara ndị ọjọọ na ndị ọma , na- emekwa ka mmiri zooro ndị ezi omume na ndị ajọ omume . ’
—
Matiu 5 : 45
Chineke ji onye ọ bụla n’ ime anyị kpọrọ ihe .
“ Ọ̀ bụ na a dịghị ere nza abụọ otu mkpụrụ ego nke ga- azụtali naanị ihe dị nta ?
Ma o nweghị otu n’ ime ha ga- ada n’ ala , Nna unu aghara ịma .
Ma a gụwo ntutu niile dị n’ isi unu ọnụ .
Ya mere , unu atụla egwu : Unu dị oké ọnụ ahịa karịa ọtụtụ nza . ”
—
Matiu 10 : 29-31
ONYE MERE KA A MATA CHINEKE A NA- ENWEGHỊ IKE ỊHỤ ANYA
Otú ndị kpuru ìsì na- esikarị aghọta ihe na- adị iche n’ otú ndị na- ahụ ụzọ si aghọta ihe .
Onye kpuru ìsì nwere ike iwere ebe gbara ọchịchịrị ka ebe juru oyi anwụ na- anaghị acha kama iwere ya ka ebe gbara itiri .
Otú ahụ onye na- anaghị ahụ ụzọ chaa chaa na- agaghị ama ihe bụ́ ìhè na ọchịchịrị , ọ bụ otú ahụ ka anyị na- enweghị ike ịghọta onye Jehova bụ ma ọ bụrụ na e nyereghị anyị aka .
Ọ bụ ya mere Jehova ji zitere anyị onye na- akpa àgwà ka ya .
Onye ahụ Jehova zitere bụ Jizọs .
(
Ndị Filipaị 2 : 7
) Ihe Jizọs mere abụghị naanị
ịgwa
anyị banyere Nna ya , o
gosikwara
anyị ụdị onye Chineke bụ .
E nwere mgbe onye na- eso ụzọ Jizọs aha ya bụ Filip gwara Jizọs , sị : “ Onyenwe anyị , gosi anyị Nna ahụ . ”
Ma , Jizọs sịrị ya : “ Onye hụrụ m ahụwokwa Nna m . ”
(
Jọn 14 : 8 , 9
) Olee àgwà ndị Jizọs kpara bụ́ ndị mere ka anyị ‘ hụ ’ ma ọ bụ ghọta ụdị onye Nna ya bụ ?
Jizọs dị umeala n’ obi , ọ na- emesapụkwara ndị mmadụ ihu .
(
Matiu 11 : 28-30
) Àgwà ọma ya mere ka ndị mmadụ na- akpa ya nso .
Ọ na- ewute Jizọs ma ọ hụ ka ndị mmadụ nọ ná mwute .
Ọ na- esokwa ndị na- aṅụrị ọṅụ aṅụrị ọṅụ .
(
Luk 10 : 17 ,
21 ;
Jọn 11 : 32-35
) Mgbe ọ bụla ị na- agụ ebe kọrọ gbasara Jizọs na Baịbụl ma ọ bụ na- egere ya egere , mee ka obi gị dịrị na ya , gbalịakwa ka ọ dị gị ka ị̀ na- ahụ ka ihe ahụ na- eme .
Ọ bụrụ na i chebara otú Jizọs si mesoo ndị mmadụ ihe echiche , ị ga- aghọtakwu àgwà ndị magburu onwe ha Chineke nwere , àgwà ndị ahụ ga- emekwa ka ị hụ Chineke n’ anya .
IHE NDỊ Ị GA- EME KA Ị GHỌTA ONYE CHINEKE BỤ NKE ỌMA
Otu onye na- ede akwụkwọ kwuru otú ndị ìsì si aghọta ihe ndị na- eme n’ ụwa .
Ọ sịrị : “ Ndị ìsì na- aghọta ihe obere obere .
Ha na- esi ụzọ dị iche iche aghọta ya ( aka ha metụrụ n’ ihe , ísì ha nụrụ , olu ma ọ bụ ụda ha nụrụ , na ụzọ ndị ọzọ ) .
Ha jikọta ihe niile a , ha aghọta ihe na- emenụ . ”
Otú ahụ ka i kwesịkwara ime .
Ọ bụrụ na i kirie ihe ndị Chineke kere , gụọ ihe Jizọs kwuru banyere Nna ya ma chee echiche banyere otú àgwà Jizọs kpara si gosi ụdị onye Chineke bụ , ị ga- aghọtazi onye Jehova bụ nke ọma .
Jehova ga- adịkwa gị ka onye ị na- ahụ anya .
Ọ bụ otú ahụ ka ọ dị nwoke dịrị ndụ n’ oge ochie aha ya bụ Job .
Ná mmalite , ‘ o kwuru ihe ọ na- aghọtaghị . ’
(
Job 42 : 3
) Ma mgbe o chebachaara ihe ndị dị ịtụnanya Chineke kere echiche , o kwuru , sị : “ Ọ bụ n’ akụkọ ka m nụrụ banyere gị , ma ugbu a , anya m na- ahụ gị . ”
—
Job 42 : 5
‘ Ọ bụrụ na ị chọọ Jehova , ọ ga- ekwe ka ị chọta ya ’
Anya gị nwekwara ike ịhụ Chineke .
“ Ọ bụrụ na ị chọọ [ Jehova ] , ọ ga- ekwe ka ị chọta ya . ”
(
1 Ihe E Mere 28 : 9
) Obi ga- adị Ndịàmà Jehova ụtọ inyere gị aka ka ị chọọ Chineke ma chọta ya n’ agbanyeghị na mmadụ enweghị ike iji anya nkịtị hụ ya .
Ajụjụ Ndị Baịbụl Zara
Gịnị mere anyị ga- eji na- ekpe ekpere ?
Jehova Chineke chọrọ ka anyị na- akọrọ ya ihe ndị na- enye anyị nsogbu .
Ọ chọrọ ka anyị na- eme otú ahụ mgbe niile .
(
Luk 18 : 1-7
) Chineke na- ege anyị ntị n’ ihi na ọ hụrụ anyị n’ anya .
Ọ̀ bụ na anyị ekwesịghị ịna-ekpegara Nna anyị nke bi n’ eluigwe ekpere ebe ọ bụ na ọ
anyị ka anyị na- eme otú ahụ ?
—
Gụọ
Ndị Filipaị 4 : 6
Ihe mere anyị ji ekpe ekpere abụghị naanị ka anyị rịọ Chineke ka o nyere anyị aka .
Kama , ekpere na- enyere anyị aka ka anyị bịaruo Chineke nso .
(
Abụ Ọma 8 : 3 , 4
) Ọ bụrụ na anyị na- ekpe ekpere mgbe niile , na- akọrọ Chineke otú obi dị anyị , anyị na ya ga- adịkwu ná mma .
—
Jems 4 : 8
Olee otú anyị kwesịrị isi na- ekpe ekpere ?
Mgbe anyị na- ekpe ekpere , Chineke achọghị ka anyị na- agwa ya okwu otú ga- eme ka a sị na anyị ma ekpere ekpe .
Ọ chọghịkwa ka ihe anyị na- agwa ya bụrụ ihe anyị bu n’ isi .
Jehova agwaghị anyị na e nwere otú pụrụ iche anyị ga na- anọ ekpegara ya ekpere tupu ya anụ ya .
Ma , ọ chọrọ ka ihe niile anyị na- agwa ya si anyị n’ obi .
(
Matiu 6 : 7
) Dị ka ihe atụ , n’ Izrel oge ochie , e nwere otu nwaanyị aha ya bụ Hana .
O kpere ekpere kọọrọ Chineke nsogbu o nwere n’ ezinụlọ ha .
Chineke mechara meere Hana ihe ọ rịọrọ ya .
Obi tọrọ ya ezigbo ụtọ , ya ejiri obi ya niile kpee ekpere kelee Chineke .
—
1 Samuel 1 : 10 ,
12 , 13 ,
26 , 27 ;
2 : 1
Ihe ọma a Chineke meere anyị , nke bụ́ ịgwa anyị ka anyị na- ekpegara ya ekpere , enweghị atụ .
Ihe ọ pụtara bụ na anyị nwere ike ịkọrọ ya ihe ndị na- enye anyị nsogbu n’ obi .
Anyị nwekwara ike ito ya na ikele ya maka ihe ndị ọ na- emere anyị .
N’ eziokwu , anyị ekwesịghị iji ihe ọma a Chineke meere anyị egwu egwu .
—
Abụ Ọma 145 : 14-16
Ụlọ Nche Ọktoba 1 , 2014
Olee Uru Alaeze Chineke Ga- abara Gị ?
Isiokwu Ndị Dị n’ Akwụkwọ A
Gịnị Mere I Ji Kwesị Ịma Gbasara Alaeze Chineke ?
Ọtụtụ nde mmadụ nọ n’ ebe dị iche iche n’ ụwa nwere olileanya na Alaeze Chineke ga- eme ka ihe ka mma n’ ọdịnihu .
Ha na- ekpe ekpere Jizọs kụziiri ndị na- eso ụzọ ya ka ha na- ekpe .
Ekpere ahụ bụ : “ Ka alaeze gị bịa , ka e mee uche gị n’ ụwa . ”
—
Matiu 6 : 10
,
Baịbụl Nsọ nke International Bible Society .
N’ agbanyeghị na e nwere
chọsiri ike ka Alaeze Chineke bịa , o yiri ka ọtụtụ
okpukpe
enweghị ihe ha ji Alaeze ahụ kpọrọ .
Otu ọkọ akụkọ ihe mere eme aha ya bụ H. G. Wells kwuru na mgbe Jizọs ‘ na- akụzi ihe n’ ụwa , ọ na- ekwukarị gbasara ihe ọ kpọrọ Alaeze Eluigwe , ’ ma Wells sịrị na ‘ ọtụtụ chọọchị anaghị ekwucha gbasara Alaeze ahụ ma ha kụziwe ihe . ’
Ndịàmà Jehova anaghị eme ka chọọchị ndị ahụ n’ ihi na ha na- ekwukarị gbasara Alaeze Chineke .
Ha na- ebipụta akwụkwọ a ị na- agụ ugbu a , bụ́
Ụlọ Nche ,
na narị asụsụ abụọ na iri abụọ .
A na- ebipụta
nke ọ bụla ihe fọrọ nke nta ka ọ bụrụ nde iri anọ na isii .
Ọ bụ ya mere o ji bụrụ akwụkwọ a kacha ekesa n’ ụwa niile .
Oleekwanụ isi ihe akwụkwọ a na- ekwu ?
Ị ga- amata azịza ajụjụ a ma i lee anya n’ ihu ya bụ́ ebe e deruru aha ya n’ isi , ya bụ ,
nke Na- ekwusa Alaeze Jehova .
*
Gịnị mere anyịnwa bụ́ Ndịàmà Jehova ji agbasi mbọ ike ka anyị kwusaa Alaeze Chineke ma ọ bụ mee ka ndị mmadụ mara gbasara ya ?
Otu ihe kpatara ya bụ na anyị kweere na ọ bụ Alaeze Chineke bụ isi ihe e kwuru na Baịbụl , bụ́ akwụkwọ kacha mkpa e nwere n’ ụwa .
Nke ọzọ bụ na o doro anyị anya na ọ bụ naanị Alaeze Chineke ga- eme ka nsogbu niile ndị mmadụ nwere kwụsị .
Ndịàmà Jehova na- akọrọ ndị mmadụ gbasara Alaeze Chineke .
Ọ bụkwa ihe Jizọs mere mgbe ọ nọ n’ ụwa .
N’ eziokwu , ọ bụ Alaeze Chineke bụ okwu Jizọs kpụ n’ ọnụ mgbe ọ na- ekwusa ozi ọma , ọ bụkwa ya bụ ihe kacha mkpa ná ndụ ya .
(
Luk 4 : 43
) Gịnị mere Jizọs ji jiri Alaeze Chineke kpọrọ ihe ?
Olee uru Alaeze ahụ ga- abara
gị ?
Anyị na- agba gị ume ka ị gụọ isiokwu ndị na- eso nke a ka ị hụ otú Baịbụl si zaa ajụjụ ndị a .
Ihe Mere Jizọs Ji Jiri Alaeze Chineke Kpọrọ Ihe
Isiokwu bu nke a ụzọ gosiri na mgbe Jizọs nọ n’ ụwa , ọ nọ “ na- ekwusa ma na- ezisa ozi ọma alaeze Chineke . ”
Ọ bụ ọrụ a kacha mkpa ná ndụ ya .
(
Luk 8 : 1
) O ji ụkwụ gaa ebe dị iche iche n’ ala Izrel ka o nwee ike ịkụziri ndị mmadụ gbasara Alaeze Chineke .
E dere otú Jizọs si gaa ozi ọma n’ ụwa n’ akwụkwọ Matiu , Mak , Luk , na Jọn .
E dekwara okwu bụ́ Alaeze ihe karịrị otu narị ugboro n’ akwụkwọ anọ ahụ .
Ọ bụ Jizọs kwuru gbasara Alaeze n’ ọtụtụ ebe e dere ya n’ akwụkwọ ndị ahụ .
Ma , o doro anya na ọ bụghị naanị ugboro ole ahụ e dere Alaeze Chineke n’ akwụkwọ Matiu , Mak , Luk , na Jọn ka o kwuru gbasara ya .
—
Jọn 21 : 25
Gịnị mere Jizọs ji jiri Alaeze ahụ kpọrọ ihe mgbe ọ nọ n’ ụwa ?
Otu ihe kpatara ya bụ na Jizọs ma na Chineke ahọpụtala ya ka ọ bụrụ Eze n’ Alaeze ahụ .
(
Aịzaya 9 : 6 ;
Luk 22 : 28-30
) Ma , ihe dị Jizọs mkpa abụghị ka e mee ya eze ma ọ bụ ka ọ ghọọ onye ukwu .
(
Matiu 11 : 29 ;
Mak 10 : 17 , 18
) Ihe mere Jizọs ji jiri Alaeze ahụ kpọrọ ihe abụghị na o nwere ihe ọ chọrọ inweta .
Isi ihe kpatara ya bụ ihe Alaeze
ahụ ga- emere ndị ọ hụrụ n’ anya , ya bụ , Nna ya nke eluigwe na ezigbo ndị na- eso ụzọ ya .
IHE ALAEZE AHỤ GA- EMERE NNA JIZỌS
Jizọs hụrụ Nna ya nke eluigwe n’ anya nke ukwuu .
(
Ilu 8 : 30 ;
Jọn 14 : 31
) Àgwà ọma ndị Nna ya nwere , ndị dị ka ịhụnanya , ọmịiko , na ikpe ziri ezi , masịrị ya .
(
Diuterọnọmi 32 : 4 ;
Aịzaya 49 : 15 ;
1 Jọn 4 : 8
) Nke a gosiri na ebubo ndị mmadụ na- ebo Chineke na- ewute Jizọs .
Dị ka ihe atụ , ụfọdụ na- ekwu na ahụhụ ndị mmadụ na- ata anaghị ewute Chineke nakwa na Chineke
chọrọ
ka anyị na- atagbu onwe anyị n’ ahụhụ .
Ihe a so n’ ihe mere Jizọs ji ‘ kwusasie ozi ọma Alaeze ahụ ’ ike .
Ọ ma na ọ bụ Alaeze ahụ ga- eme ka o doo onye ọ bụla anya na ebubo ndị a na- ebo Nna ya bụ ụgha .
(
Matiu 4 : 23 ;
6 : 9 , 10
) Olee otú Alaeze ahụ ga- esi eme ya ?
Jehova ga- eji Alaeze ahụ gbanwee ọtụtụ ihe n’ ụwa .
Ihe ndị ọ ga- agbanwe ga- abara ụmụ mmadụ uru .
‘ Ọ ga- ehichapụ anya mmiri niile ’ n’ anya ndị ezi omume .
Jehova ga- ewepụ
ihe niile na- akpatara
ha anya mmiri , ọ ga- emekwa ka ‘ ọnwụ gharazie ịdị , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ’
(
Mkpughe 21 : 3 , 4
) Chineke ga- eji Alaeze ahụ wepụ ahụhụ niile ụmụ mmadụ na- ata .
Ka a sịkwa ihe mere Jizọs ji jiri obi ya niile na- akọrọ ndị mmadụ banyere Alaeze ahụ .
Ọ ma na Alaeze ahụ ga- eme ka ndị mmadụ mata na Nna ya dị ike ma nwee ọmịiko otú na- enweghị atụ .
(
Jems 5 : 11
) Jizọs makwa na Alaeze ahụ ga- abara ndị mmadụ uru , ya bụ , ndị na- erubere Chineke isi .
IHE ALAEZE AHỤ GA- EMERE NDỊ EZI OMUME
Jizọs na Nna ya biri n’ eluigwe ogologo oge tupu Jizọs abịa n’ ụwa .
Jehova si n’ aka Ọkpara ya kee ihe niile dị adị , ma eluigwe ma ụyọkọ kpakpando a na- enweghị ike ịgụta ọnụ .
O sikwa n’ aka ya kee ụwa anyị a mara mma na ụmụ anụmanụ na nnụnụ ndị dị n’ ime ya .
(
Ndị Kọlọsi 1 : 15 , 16
) N’ ime ihe niile a e kere eke , ihe kacha eme Jizọs “ obi ụtọ ” bụ ụmụ mmadụ .
—
Ilu 8 : 31
Otú Jizọs si kwusaa ozi ọma gosiri na ọ hụrụ ụmụ mmadụ n’ anya .
Mgbe ọ malitere ozi ya , o kwuru hoo haa na ihe mere o ji bịa n’ ụwa bụ ka o ‘ zie ndị mmadụ ozi ọma . ’
(
Luk 4 : 18
) Ma ọ bụghị naanị
ozi ọma
ka Jizọs
ziri
ndị mmadụ .
O
mere ọtụtụ ihe gosiri
na ọ hụrụ ụmụ mmadụ n’ anya .
Dị ka ihe atụ , mgbe oké ìgwè mmadụ zukọrọ na- ege ya ntị , Jizọs nwere “ ọmịiko n’ ebe ha nọ , o wee gwọọ ndị ha na- arịa ọrịa . ”
(
Matiu 14 : 14
) Mgbe otu nwoke na- arịa ajọ ọrịa gosiri na ya nwere okwukwe na Jizọs ga- agwọli ya ma ọ bụrụhaala na Jizọs chọrọ ịgwọ ya , ọnọdụ ya metụrụ Jizọs n’ ahụ́ .
Jizọs gwara ya , sị : “ Achọrọ m .
Dị ọcha , ” ọ gwọkwara ya .
(
Luk 5 : 12 , 13
) Mgbe Jizọs hụrụ Meri enyi ya ka ọ na- eru uju n’ ihi ọnwụ nwanne ya nwoke bụ́ Lazarọs , Jizọs “ sụrụ ude n’ ime mmụọ ya , o nyekwara ya nsogbu . ”
Baịbụl kwukwara na “ anya mmiri gbara ” Jizọs .
(
Jọn 11 : 32-36
) Jizọs meziri ihe ndị mmadụ na- atụdịghị anya ya .
O mere ka Lazarọs si n’ ọnwụ bilie n’ agbanyeghị na o ruola abalị anọ ọ nwụrụ .
—
Jọn 11 : 38-44
Ma , Jizọs ma na ihe ọma ndị ahụ o meere ndị mmadụ agaghị adịte aka .
Ọ makwa na ndị niile ọ gwọrọ na ndị niile ọ kpọlitere n’ ọnwụ ga- emecha rịawa ọrịa ma nwụọ .
Ma , o doro Jizọs anya na Alaeze Chineke ga- eme ka nsogbu niile ahụ kwụsị .
Ọ bụ ya mere na ọ bụghị naanị ọrụ ebube ka ọ rụrụ , kama o ji obi ya niile kwusaa “ ozi ọma alaeze ahụ . ”
(
Matiu 9 : 35
) Ọrụ ebube ndị ahụ gosiri anyị ihe Alaeze Chineke ga- eme n’ ụwa niile n’ oge na- adịghị anya .
Ka anyị leba anya n’ ihe Baịbụl kwuru ga- eme n’ oge ahụ .
Ọrịa agaghịzi adị .
“ Mgbe ahụ ka a ga- emeghe anya ndị ìsì , a ga- emeghekwa ntị nke ndị ntị chiri .
Mgbe ahụ ka onye ngwọrọ ga- awụli elu dị ka oké ele , ire onye ogbi ga- etikwa mkpu ọṅụ . ”
Ihe ọzọ bụ na ọ dịghị onye bi n’ ụwa n’ oge ahụ “ nke ga- asị : ‘ Ana m arịa ọrịa . ’ ”
—
Aịzaya 33 : 24 ;
35 : 5 , 6
Ọnwụ agaghịzi adị .
“ Ndị ezi omume ga- enweta ụwa , ha ga- ebikwa n’ elu ya ruo
mgbe ebighị ebi . ”
—
Abụ Ọma 37 : 29
“ Ọ ga- eloda ọnwụ ruo mgbe ebighị ebi , Ọkaakaa Onyenwe anyị Jehova ga- ehichapụkwa anya mmiri n’ ihu niile . ”
—
Aịzaya 25 : 8
A ga- akpọlite ndị nwụrụ anwụ n’ ọnwụ .
“ Ndị niile nọ n’ ili ncheta ga- anụ olu ya wee pụta . ”
—
Jọn 5 : 28 , 29
“ A gaje inwe mbilite n’ ọnwụ . ”
—
Ọrụ Ndịozi 24 : 15
Onye ọ bụla ga- enwe ụlọ nke ya , nweekwa ọrụ ọ ga na- arụ .
“ Ha ga- ewu ụlọ , biri n’ ime ha ; ha ga- akọkwa ubi vaịn , rie mkpụrụ ha .
Ha agaghị ewu ụlọ , onye ọzọ ebichie ya ; ha agaghị akụ mkpụrụ , onye ọzọ erie ya .
.
.
.
Ndị m họọrọ ga- eji ihe aka ha rụpụtara mee ihe n’ uju . ”
—
Aịzaya 65 : 21 , 22
Agha agaghịzi adị .
“ Ọ na- eme ka agha kwụsị ruo na nsọtụ ụwa . ”
—
Abụ Ọma 46 : 9
“ Mba agaghị ebuli mma agha buso mba ọzọ agha , ha agaghị amụkwa otú e si alụ agha . ”
—
Aịzaya 2 : 4
Ụkọ nri agaghịzi adị .
“ Ala ga- emepụta ihe nke ọma ; Chineke bụ́ Chineke anyị ga- agọzi anyị . ”
—
Abụ Ọma 67 : 6
“ Ọka ga- ejupụta n’ elu ụwa ; ọ ga- ejubiga ókè n’ elu ugwu dị iche iche . ”
—
Abụ Ọma 72 : 16
Ndị mmadụ agaghịzi ada ogbenye .
“ Ọ bụghị mgbe niile ka a ga- echefu ogbenye . ”
—
Abụ Ọma 9 : 18
“ Ọ ga- anapụta ogbenye nke na- eti mkpu enyemaka , nakwa onye nọ n’ ahụhụ na onye ọ bụla na- enweghị onye na- enyere ya aka .
Ọ ga- emere onye ọ na- enweghị ka ọ hà ya na ogbenye ebere , ọ ga- azọpụtakwa mkpụrụ obi ndị ogbenye . ”
—
Abụ Ọma 72 : 12 , 13
Mgbe ị na- echebara ihe ọma ndị a Alaeze Chineke ga- emere ụmụ mmadụ echiche , ị̀ chọpụtara ihe mere Jizọs ji jiri Alaeze ahụ kpọrọ ihe ?
Mgbe ọ nọ n’ ụwa , ọ na- eji obi ya niile agwa onye ọ bụla chọrọ ige ya ntị banyere Alaeze ahụ n’ ihi na ọ ma na ọ bụ Alaeze ahụ ga- eme ka nsogbu niile anyị nwere taa kwụsị .
Ihe ọma ndị a Baịbụl kwuru na Alaeze Chineke ga- emere ụmụ mmadụ hà dị gị mma ?
Ya bụrụ otú ahụ , olee otú ị ga- esi mụtakwuo banyere Alaeze ahụ ?
Oleekwa ihe ị ga- eme ka Alaeze ahụ baara gị uru ?
Isiokwu na- eso nke a ga- aza ajụjụ ndị a .
O nwere ike ịbụ na isiokwu ndị bu nke a ụzọ emeela ka ị ghọta na Ndịàmà Jehova ejighị Alaeze Chineke egwu egwu .
O nwekwara ike ịbụ na obi dị gị ụtọ mgbe ị gụtara ihe ọma ndị Alaeze Chineke ga- emere ndị mmadụ n’ ọdịnihu .
Ma , i nwere ike ịna-eche ma ihe ọma ndị ahụ hà ga- eme eme n’ eziokwu .
Ọ dị mma na ị na- echebara ihe ị gụrụ echiche tupu gị ekweta na ha niile bụ eziokwu .
(
Ilu 14 : 15
) E nwere ike ikwu na ihe a i mere yiri ihe ndị Beria
oge ochie mere .
Mgbe mbụ e ziri ha ozi ọma Alaeze Chineke , ha nabatara ya .
Ma , ihe mere ha ji nabata ya abụghị naanị na ha
ka ihe ndị ha nụrụ mee , kama ọ bụ n’ ihi na ha nyochara Akwụkwọ Nsọ nke ọma iji mara ‘ ma ihe ndị ahụ hà bụ eziokwu . ’
(
Ọrụ Ndịozi 17 : 11
) E nwere ike ikwu na ndị Beria gbalịrị ka ha mata ma ozi ọma e ziri ha ọ̀ dabara n’ ihe Akwụkwọ Nsọ kwuru .
Ha mechara chọpụta na ozi ọma ahụ si n’ Okwu Chineke n’ eziokwu .
Ndịàmà Jehova na- agba gị ume ka i mee ihe ahụ ndị Beria mere .
Ndịàmà Jehova na- akụziri ndị mmadụ Baịbụl n’ efu .
Ọ bụrụ na i kweta ka gị na ha mụwa Baịbụl , ị ga- achọpụta ma ihe Ndịàmà Jehova kweere gbasara Alaeze Chineke ọ̀ dabara n’ ihe Baịbụl kwuru .
Uru ịmụ Baịbụl ga- abara gị abụghị naanị na ị ga- amụta banyere Alaeze Chineke , kama ị ga- amatakwa azịza ajụjụ ndị na- echu ndị mmadụ ụra .
Olee ebe anyị si bịa n’ ụwa ?
Gịnị mere anyị ji dịrị ndụ ?
Gịnị mere Chineke ji kwe ka ndị mmadụ na- ata ahụhụ ?
Gịnị na- eme mmadụ ma ọ nwụọ ?
Ò nwere mgbe a ga- ebibi ụwa ?
Olee ihe anyị ga- eme ka ezinụlọ anyị na- enwe obi ụtọ ?
Nke ka nke bụ na ịmụ Baịbụl ga- eme ka ị ‘ bịaruo Chineke nsọ . ’
(
Jems 4 : 8
) Ọ bụrụ na gị na Chineke ana-adịkwu ná mma , ị ga- amata uru Alaeze Chineke baara gị ugbu a , matakwa na ọ ga- abara gị uru ruo mgbe ebighị ebi .
Jizọs gwara Nna ya n’ ekpere , sị : “ Iji nweta
ndụ ebighị ebi ,
ọ dị ha mkpa ịmata gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
—
Jọn 17 : 3
Olee Mgbe Alaeze Chineke Malitere Ịchị ?
( Agba nke Mbụ )
“ NA- ACHỌ ” NGHỌTA
Kelvin :
Jon , obi dị m ụtọ na mụ na gị na- amụ Baịbụl .
N’ oge gara aga anyị kwurịtara okwu , ị jụrụ m ihe mere Ndịàmà Jehova ji kwere na Alaeze Chineke malitere ịchị n’ afọ 1914 .
Jon :
Ọọ eziokwu .
E nwere otu akwụkwọ unu m gụrụ kwuru na Alaeze Chineke malitere ịchị n’ afọ 1914 .
Achọrọ m ịma ihe mere unu ji kwuo ya , ebe ọ bụ na unu sị na ihe niile unu na- akụzi si na Baịbụl .
Ihe i kwuru bụ eziokwu .
Ihe niile anyị na- akụzi si na Baịbụl .
Agụchaala m Baịbụl dum .
Ma e nweghị ebe m hụrụ afọ 1914 .
M chọkwara ya na Baịbụl dị n’ Ịntanet , ma ahụghị m ya .
Jon , ị gbalịala .
E nwere ihe abụọ mere m ji aja gị mma .
Nke mbụ bụ na ị gụchaala Baịbụl dum .
Ihe a i mere gosiri na i ji Baịbụl kpọrọ ihe .
Eheenụ !
O nweghị akwụkwọ dị ka Baịbụl .
Ihe i kwuru bụ eziokwu .
Ihe ọzọ mere m ji aja gị mma bụ na ị gụrụ Baịbụl ka i nwee ike chọta azịza ajụjụ ndị i nwere .
Ihe i mere bụ ihe Baịbụl sịrị ka anyị na- eme .
Baịbụl gwara anyị ka anyị “ na- achọ ” nghọta .
Ọ dị mma na ị na- agba mbọ ka ị mata ihe Baịbụl kwuru .
I meela .
M chọrọ ka m na- amụtakwu ihe .
M mekwuru nchọnchọ ma chọpụta ihe ụfọdụ gbasara afọ 1914 n’ akwụkwọ a anyị na- amụ .
M gụtara nrọ otu Eze rọrọ .
Ná nrọ ahụ , e gbuturu otu nnukwu osisi , osisi ahụ emechaakwa too .
Ee .
Ihe a ị na- akọ dị na
Daniel isi 4
.
Ọ bụ nrọ Nebukadneza Eze Babịlọn rọrọ .
I ji ya .
Agụrụ m ya ugboro ugboro .
Ma ịgwa gị eziokwu , ahụghị m otú ihe ahụ si gbasa Alaeze Chineke ma ọ bụ gbasa afọ 1914 .
Ọ naghị adị mfe ịghọta ya .
Daniel onye mmụọ nsọ nyeere aka ide amụma a aghọtachadịghị ihe ihe o dere pụtara .
Ị̀ sị na Daniel aghọtachaghị ihe o dere ?
Ee .
Leenụ ihe o kwuru na
Daniel 12 : 8
.
Ọ sịrị : “ Mụ onwe m nụrụ ma aghọtaghị m . ”
Ọ pụtara na ọ bụghịdị naanị m ka ihe a gbagwojuru anya .
Ahụ́ eruola m ala ugbu a m matara na ọ bụghị naanị m bụ onye na- aghọtaghị ya .
Ihe mere Daniel aghọtaghị ihe ndị dị n’ amụma ahụ o dere bụ na oge erubeghị mgbe Chineke chọrọ ka ndị mmadụ ghọtachaa amụma niile dị n’ akwụkwọ Daniel .
Ọ bụ n’ oge anyị a ka Chineke chọrọ ka anyị ghọta ha , ọ bụ ya
anyị ji aghọta ha nke ọma .
Gịnị mere i ji kwuo ihe a i kwuru ?
Ka anyị gụọ ihe e kwuru na
Daniel 12 : 9
.
Ọ sịrị : “ E zochiwo okwu ndị a , mechiekwa ya
ruo n’ oge ikpeazụ . ”
Ihe e kwuru n’ ebe a gosiri na ọ bụ “ n’ oge ikpeazụ ” ka a ga- aghọta ihe amụma a pụtara .
Ihe mụ na gị ka ga- amụ na Baịbụl ga- eme ka ị mata na e nwere ọtụtụ ihe gosiri na anyị bi n’ oge ikpeazụ ugbu a .
Ngwanụ , kọwaziere m ihe amụma Daniel ahụ pụtara .
Ka m gbalịanụ .
NRỌ NEBUKADNEZA
Ka m burugodị ụzọ kọọrọ gị ihe Nebukadneza rọrọ ná nrọ ahụ tupu anyị ekwuwe ihe ọ pụtara .
M na- ege ntị .
Ná nrọ ahụ , Nebukadneza hụrụ otu nnukwu osisi toruru n’ eluigwe .
Ọ nụkwara mgbe otu mmụọ ozi Chineke nyere iwu ka e gbutuo osisi ahụ ma hapụ úkwù ya .
O kwukwara na osisi ahụ ga- epulite ọzọ mgbe “ oge asaa ” gachara .
Amụma a bu ụzọ mezuo n’ isi Eze Nebukadneza .
A ma eze a ama nke na e nwere ike iji ya tụnyere osisi ogo ya ruru eluigwe .
Ma e gbuturu ya , ya anọọ “ oge asaa . ”
Ì chetara ihe mere mgbe ahụ ?
Mba , echetaghị m .
Nsogbu adịghị .
Baịbụl gosiri na ara gbara Nebukadneza ruo afọ asaa zuru ezu .
N’ oge ahụ , o nweghịzi ike ịchị Babịlọn .
Ma , mgbe oge asaa gachara , Nebukadneza matara onwe ya , malitekwa ịchị Babịlọn .
M ghọtara ihe i kwuru .
Ma , oleekwanụ ihe jikọrọ nrọ ahụ Nebukadneza rọrọ na Alaeze Chineke nakwa afọ 1914 ?
Amụma a ga- emezu ugboro abụọ .
O bu ụzọ mezuo mgbe ahụ ọchịchị Nebukadneza kwụsịtụrụ .
O mezuru nke ugboro abụọ ya mgbe ọchịchị
kwụsịtụrụ ịchị n’ ụwa .
Ọ bụ mmezu ya nke abụọ gbasara Alaeze Chineke .
Olee otú i si mara na amụma a ga- emezu ugboro abụọ nakwa na nke abụọ ya gbasara Alaeze Chineke ?
Ọ bụ ihe e kwuru na
Daniel 4 : 17
mere anyị ji mata .
Ebe ahụ sịrị : “ ka ndị dị ndụ wee mara na Onye Kasị Elu bụ Onye Na- achị Achị n’ alaeze ụmụ mmadụ , ọ bụkwa onye ọ chọrọ inye ya ka ọ na- enye ya . ”
Ị̀ hụrụ na ebe a kwuru “ alaeze ụmụ mmadụ ” ?
Ọọ eziokwu .
Ọ sịrị na “ Onye Kasị Elu bụ Onye Na- achị Achị n’ alaeze ụmụ mmadụ . ”
I kwutere ya .
Ònye ka i chere bụ́ “ Onye Kasị Elu ” ?
Echere m na ọ bụ Chineke .
Gbam !
Nke a gosiri na ọ bụghị naanị Nebukadneza ka amụma a gbasara .
Kama , ọ gbasakwara “ alaeze ụmụ mmadụ , ” ya bụ , ọchịchị Chineke nke na- achị ụmụ mmadụ .
Ị gụọ ihe e dere n’ amaokwu ndị ọzọ dị n’ akwụkwọ Daniel , ị ga- ahụ na ọ bụ eziokwu .
Aghọtachaghị m ihe ị na- ekwu .
ISIOKWU AKWỤKWỌ DANIEL
Ọ bụ otu isiokwu ka e kwuru ọtụtụ ugboro n’ akwụkwọ Daniel .
Isiokwu ahụ bụ otú Alaeze Chineke nke Jizọs ga- abụ eze ya ga- esi malite ịchị .
Dị ka ihe atụ , ka anyị gụọ ihe e dere na
Daniel isi nke 2
.
Biko , gụọ amaokwu nke 44 .
Ebe ahụ sịrị : “ Ma n’ ụbọchị ndị eze ahụ , Chineke nke eluigwe ga- eme ka otu alaeze nke a na- agaghị ebibi ebibi malite ịchị .
A gaghịkwa enyefe ndị ọ bụla ọzọ alaeze ahụ .
Ọ ga- egwepịa alaeze ndị a niile , mee ka ha ghara ịdịkwa , ma ya onwe ya ga- adịru mgbe ebighị ebi . ”
I meela .
Ì chere na amaokwu a na- ekwu banyere Alaeze Chineke ?
Amaghị m .
Ị̀ hụrụ na amaokwu a kwuru na Alaeze Chineke “ ga- adịru mgbe ebighị ebi ” ?
Ọ bụ naanị Alaeze Chineke ka anyị nwere ike ikwu na ọ ga- adịru mgbe ebighị ebi .
Ka ànyị ga- asịnụ na ọchịchị ụmụ mmadụ ga- adịru mgbe ebighị ebi ?
Mbanụ !
E nwere amụma ọzọ e dere n’ akwụkwọ Daniel nke kwuru banyere Alaeze Chineke .
E dere ya na
.
Ebe ahụ kwuru gbasara eze ga- achị n’ Alaeze Chineke n’ ọdịnihu , sị : “ E wee nye ya ọchịchị na ùgwù
na alaeze ,
ka ndị dị iche iche , mba dị iche iche na ndị na- asụ asụsụ dị iche iche na- ejere ya ozi .
Ọchịchị ya bụ ọchịchị na- adịru mgbe ebighị ebi nke na- agaghị agabiga agabiga ,
alaeze
ya bụkwa nke a na- agaghị ebibi ebibi . ”
Olee ihe e kwuru n’ amụma a nke anyị kwutụrụla okwu ya ?
Ọọ alaeze .
Ọọ ya .
Ma , ọ bụghị alaeze ọ bụla ka ọ na- ekwu .
Leenụ ihe ebe ahụ kwuru .
Ọ sịrị na Alaeze ahụ ga- achị “ ndị dị iche iche , mba dị iche iche na ndị na- asụ asụsụ dị iche iche . ”
Ihe ọ pụtara bụ na Alaeze ahụ ga- achị ụwa niile .
Amaghị m na ọọ ihe ebe a na- ekwu .
Ma , ihe i kwuru bụ eziokwu .
Leekwa ihe ọzọ amụma ahụ kwuru : “ Ọchịchị ya bụ ọchịchị na- adịru mgbe ebighị ebi nke na- agaghị agabiga agabiga , alaeze ya bụkwa nke a na- agaghị ebibi ebibi . ”
Ị̀ chọpụtara na ihe e kwuru ebe a na ihe e kwuru na
Daniel 2 : 44
bụ otu ?
Ee , ha bụ otu .
Ka anyị lebagharịa anya n’ ihe ndị anyị kwurula .
Ihe mere e ji buo amụma ahụ e dere na
bụ ka ndị mmadụ mata na “ Onye Kasị Elu bụ Onye Na- achị Achị n’ alaeze ụmụ mmadụ . ”
Nke a gosiri na amụma ahụ ga- emezu ọzọ .
Otú ọ ga- esi emezu na nke ugboro abụọ ya ga- akarị otú o si mezuo n’ isi Nebukadneza .
N’ akwụkwọ Daniel , e kwuru otú Alaeze Chineke nke Jizọs ga- abụ eze ya ga- esi malite ịchị .
Ugbu a , ọ bụrụ na anyị ekwuo na e nwere ihe gbasara amụma a e dere na
na Alaeze Chineke , í cheghị na anyị kwutere ya ?
Echere m otú ahụ .
Ma , aghọtabeghị m otú o si gbasa afọ 1914 .
“ KA OGE ASAA GABIGA ”
Nsogbu adịghị .
Ma , ì chetara ihe anyị kwuburu banyere Eze Nebukadneza ?
Ọ bụ ya ka osisi ahụ e gbuturu nọchiri anya ya mgbe amụma ahụ mezuru na nke mbụ ya .
Osisi ahụ e gbuturu ma hapụ ya ka oge asaa gafee nọchiri anya ọchịchị ya nke kwụsịtụrụ mgbe ara gbara ya ruo oge asaa .
Oge asaa ahụ gwụrụ mgbe anya doro Nebukadneza , ya amalitekwa ịchị .
Otú amụma a ga- esi emezu na nke ugboro abụọ ya bụ na a ga- enwe mgbe ọchịchị Chineke ga- akwụsịtụ ịchị .
Ma , ihe mere ọ ga- eji akwụsịtụ ịchị abụghị na ike ụmụ mmadụ akarịala nke Chineke .
Olee ihe mere i ji kwuo otú ahụ ?
E nwere ike ikwu na ndị eze nọ na Jeruselem chịa Izrel n’ oge ochie nọ “ n’ ocheeze Jehova . ”
Ha nọchitere anya Chineke mgbe ha na- achị ụmụ Izrel .
N’ ihi ya , e nwere ike ikwu na ọchịchị ndị eze ahụ bụ ọchịchị Chineke .
Ma , ọtụtụ n’ ime ndị eze ahụ mechara na- enupụrụ
Chineke isi .
Ndị ha na- achị sokwa ha na- enupụrụ ya isi .
Nnupụisi ha mere ka Chineke kwe ka ndị Babịlọn merie ha n’ agha n’ afọ 607 Tupu Oge Ndị Kraịst .
Malite mgbe ahụ gawa , e nweghịzi eze nọ na Jeruselem na- anọchite anya Jehova .
Ọ bụ otú a ka ọchịchị Chineke si kwụsịtụ n’ oge ahụ .
Ihe ndị a m kọwara hà doro gị anya ?
Ee , ha doro m anya .
Ọ bụ n’ afọ 607 Tupu Oge Ndị Kraịst ka oge asaa ahụ bidoro , ọ bụkwa mgbe ahụ ka ọchịchị Chineke kwụsịtụrụ .
Mgbe oge asaa ahụ gachara , Chineke họpụtara eze ọhụrụ ga- anọchi anya ya , ma eze ahụ ga- esi n’ eluigwe na- achị .
Ọ bụ mgbe ọ ga- achịwa ka amụma ndị ọzọ anyị gụrụ n’ akwụkwọ Daniel ga- emezu .
Ajụjụ bụzi : Olee mgbe oge asaa ahụ gwụrụ ?
Azịza ajụjụ a ga- eme ka anyị mata mgbe Alaeze Chineke bidoro ịchị .
Èee ?
Ya bụ na ọ bụ n’ afọ 1914 ka oge asaa ahụ gwụrụ ?
Ọọ ya .
I kwutere ya .
Ma , oleekwanụ otú o si bụrụ 1914 ?
Mgbe Jizọs na- ekwusa ozi ọma n’ ụwa , ihe o kwuru gosiri na oge asaa ahụ agwụbeghị .
Ọ bụ ya mere o ji bụrụ na oge ahụ dị ogologo .
Oge asaa ahụ bidoro ọtụtụ narị afọ tupu Jizọs abịa n’ ụwa , ọ gwụghịkwa ozugbo ọ laghachiri n’ eluigwe .
Cheta na amụma dị iche iche dị n’ akwụkwọ Daniel agaghị edocha ndị mmadụ anya ruo “ n’ oge ikpeazụ . ”
Malite n’ afọ 1879 , ndị ji obi ha niile na- amụ Baịbụl bidoro ịmụsi Baịbụl ike ka ha ghọta amụma a na amụma ndị ọzọ e buru n’ akwụkwọ Daniel .
Ha bidoro ịghọta na oge asaa ahụ ga- agwụ n’ afọ 1914 .
Ihe ndị merela n’ ụwa kemgbe afọ 1914 gosiri na ọ bụ n’ afọ ahụ ka Alaeze Chineke malitere ịchị n’ eluigwe .
Ọ bụkwa n’ afọ ahụ ka oge ikpeazụ bidoro .
Ama m na ihe niile a agaghị edocha gị anya otu mgbe .
Ọọ eziokwu .
Ahụla m na m kwesịrị ịgụgharị ihe ndị a ọzọ ka m ghọta ha nke ọma .
Nsogbu adịghị .
O wekwara m ezigbo oge tupu mụ amata ihe amụma ndị a pụtara na mgbe ha mezuru .
Ma , ama m na ụka a anyị kpara emeela ka i kweta na ihe niile Ndịàmà Jehova na- akụzi gbasara Alaeze Chineke si na Baịbụl .
Ekwetala m .
Obi dị m ụtọ na ihe niile unu na- akụzi si na Baịbụl .
Achọpụtara m na ọ na- agụkwa gị agụụ ime ihe Baịbụl kwuru .
Dị ka m kwuru , ihe a bụ ihe ọhụrụ i kwesịrị iji nwayọọ mụọ .
O nwekwara ike ịbụ na e nwere ajụjụ ndị ọzọ ị ka chọrọ ịjụ .
Dị ka ihe atụ , anyị kwuru na oge asaa ahụ gbasara Alaeze Chineke nakwa na o bidoro n’ afọ 607 Tupu Oge Ndị Kraịst .
Ma , olee otú anyị si mara na oge asaa ahụ gwụrụ n’ afọ 1914 ?
Ọ dị ka ị ma na ọọ ihe m chọrọ ịjụ gị .
Ọ bụ Baịbụl ga- eme ka anyị mata otú oge asaa ahụ hà n’ ogologo .
Ị̀ ga- achọ ka anyị kpaa ya ma m bịaghachi ?
Ihe M Na- eche Mgbe Niile Bụ Gbasara Onwe M
NDỤ M BIRI NA MBỤ :
Mgbe m bụ nwata , ndị ezinụlọ anyị bi n’ ebe dị nso n’ obodo Laịpsig , nke dị na Ist Jamanị .
Ebe ahụ dị nso n’ ókè mba Chek na mba Poland .
Mgbe m dị afọ isii , ọrụ papa m na- arụ mere ka ọ kpọrọ ezinụlọ anyị gaa biri na Brazil .
Anyị mechara si na Brazil kwaga Ekwedọ .
N’ oge m dị afọ iri na anọ , e tinyere m n’ ụlọ akwụkwọ a na- ebi ebi nke dị na Jamanị .
Ebe ọ bụ na papa m na mama m ebighị nso , ọ bụzi m na- elekọta onwe m .
Ihe a mere ka ọ bụrụ m na- atụrụ onwe m ụka .
Anaghịkwa m achọ ịma ma ihe m na- eme ọ̀ dịkwa ndị ọzọ mma .
Mgbe m dị afọ iri na asaa , ndị mụrụ m lọtara Jamanị .
Mgbe ha lọtara , mụ na ha bitụrụ .
Ma ebe ọ bụ na mụ aghọọla eze onye agwala m , ọ dịghịrị m mfe ịnọ n’ okpuru ha .
N’ ihi ya , m kwapụrụ n’ ụlọ anyị mgbe m dị afọ iri na asatọ .
Ahụ́ na- agbakasị m mgbe niile n’ ihi na amaghị m ihe m ga- eji ndụ m mee emee .
Mgbe m lechara ihe ndị mmadụ ji ndụ ha na- eme na ihe òtù dị iche iche na- eme , obi m gwara m na ihe kacha mma m ga- eji ndụ m mee bụ ịga ebe dị iche iche n’ ụwa na- ekiri ihe ndị mara mma dị na ya tupu ndị mmadụ ebibie ya .
M hapụrụ Jamanị , zụta ọgba tum tum , ma buru ya gawa Afrịka .
O teghị aka mụ alaghachi Yurop ka m nwee ike rụzie ọgba tum tum ahụ .
Obere oge m laghachiri Yurop , m gara n’ akụkụ otu osimiri dị na Pọtugal .
M kpebiri na m ga- ahapụ ọgba tum tum ahụ chọta ụgbọ mmiri m ga na- eji aga ebe ọ bụla m chọrọ ịga .
Ahụrụ m ụmụ okoro na agbọghọ chọrọ iji ụgbọ mmiri gafee Oké Osimiri Atlantik , mụ esoro ha .
Aha otu n’ ime ha bụ Laurie .
Ọ bụ ya ka m mechara lụọ .
Ebe ndị anyị bu ụzọ gaa bụ obodo ndị osimiri Karịbian gbara gburugburu .
Mgbe anyị nọrọ obere oge na Puweto Riko , anyị laghachiri Yurop .
Anyị bu n’ obi na anyị ga- enweta ụgbọ mmiri anyị ga- arụgharị ma jiri ya mere ụlọ .
Ma mgbe anyị chọrọ ụgbọ mmiri ọnwa atọ , anyị kwụsịziri ịchọ n’ ihi na gọọmenti Jamanị kpọrọ m mgbe ahụ ka m ghọọ onye amị .
M so ndị agha ụgbọ mmiri Jamanị rụọ ọrụ otu afọ na ọnwa atọ .
N’ oge ahụ , mụ na Laurie lụrụ , anyị kpebikwara na ihe anyị ga- eji ndụ anyị mee bụ ịga ebe dị iche iche n’ ụwa na- elegharị
anya .
Mụ na ya zụrụ otu okpokoro ụgbọ mmiri obere oge tupu mụ aghọọ onye amị .
N’ oge ahụ m bụ onye amị , anyị ji nke nta nke nta rụzigharịa ụgbọ mmiri ahụ .
Anyị bu n’ obi na anyị ga- ebi na ya ma jiri ya na- aga elegharị anya n’ ebe dị iche iche n’ ọmarịcha ụwa anyị a .
Ọ bụ mgbe m si amị pụta ka anyị na Ndịàmà Jehova hụrụ , ha ebido ịkụziri anyị Baịbụl .
Anyị arụzichabeghị ụgbọ mmiri ahụ mgbe ahụ .
OTÚ BAỊBỤL SI GBANWEE NDỤ M :
E nwetụdịghị mgbe m chere na o nwere oké ihe m kwesịrị ịgbanwe ná ndụ m .
Alụrụ m nwaanyị mụ na ya bi alụ , akwụsịkwala m ịṅụ sịga .
(
Ndị Efesọs 5 : 5
) Echere m na o nweghị ihe ka mma mụ na nwunye m ga- eji ndụ anyị mee ma ọ́ bụghị ịna-aga ebe dị iche iche na- ekiri ọmarịcha ihe ndị Chineke kere .
Ma n’ eziokwu , e nwere ihe ndị m kwesịrị ịgbanwe ná ndụ m , karịchaa otú m si akpa àgwà .
Ebe m dị mpako ma bụrụ eze onye agwala m , ebe uche m na- adị mgbe niile bụ n’ ihe ndị m merela ná ndụ na ihe ndị m ga- emeli .
Ihe m na- eche mgbe niile bụ gbasara onwe m .
Otu ụbọchị , agụrụ m ihe Jizọs kụziri mgbe ọ nọ n’ elu ugwu .
(
Matiu , isi nke 5-7
) Ná mmalite , ihe Jizọs kwuru ga- eme ka mmadụ na- enwe obi ụtọ gbagwojuru m anya .
Dị ka ihe atụ , ọ sịrị na obi ụtọ na- adịrị ndị agụụ na- agụ na ndị akpịrị na- akpọ nkụ .
(
Matiu 5 : 6
) O juru m anya otú onye ihe siiri ike ga- esi na- enwe obi ụtọ .
Ka m nọ na- amụkwu Baịbụl , m ghọtara na mmadụ niile kwesịrị ife Chineke .
Ma , tupu anyị efewe ya , anyị kwesịrị iwetu onwe anyị ala ma kweta na ọ bụ ihe anyị kwesịrị ime .
Ọ bụ ya mere Jizọs ji sị : “ Obi ụtọ na- adịrị ndị maara mkpa ime mmụọ ha . ”
—
Matiu 5 : 3
Obere oge mụ na nwunye m Laurie bidoro ịmụ Baịbụl na Jamanị , anyị kwagara Frans , mechaakwa kwaga Ịtali .
Ebe ọ bụla anyị kwagara , anyị na- ahụ Ndịàmà Jehova .
Otú ha si hụ ibe ha n’ anya na otú ha si dịrị n’ otu masịrị m .
Achọpụtakwara m na Ndịàmà Jehova nọ n’ ebe niile n’ ụwa .
(
Jọn 13 : 34 , 35
) E mechara mee mụ na nwunye m baptizim , anyị abụrụ Ndịàmà Jehova .
Mgbe e mechara anyị baptizim , m ka nọ na- agbalị ka m gbanwee àgwà m .
Mụ na nwunye m kpebiri na anyị ga- eji ụgbọ mmiri anyị gaa Afrịka , si n’ Afrịka banye n’ Oké Osimiri Atlantik , sizie ya banye n’ Amerịka .
Ọ bụ mgbe anyị abụọ nọ n’ obere ụgbọ anyị ahụ na- agba n’ oké osimiri ka m ghọtara na o nweghịdị ihe m bụ ma e jiri m tụnyere Onye kere ụwa .
Ebe ọ na- enweghị oké ihe m na- eme mgbe ahụ , eji m ohere ahụ gụwa Baịbụl .
N’ ihe niile m gụrụ , ihe kacha ruo m n’ obi bụ otú Jizọs si bie ndụ n’ ụwa .
Ọ bụ nwoke zuru okè , nke mere ọtụtụ ihe dị ịtụnanya .
Ma , o bulighị onwe ya elu .
O jighịkwa ndụ ya mee ihe dị ya mma , kama o ji ya mee ihe dị Nna ya nke eluigwe mma .
M ghọtara na ọ bụ ịchọ Alaeze Chineke kwesịrị ịbụ ihe mbụ ná ndụ m
Ka m nọ na- echebara otú Jizọs si bie ndụ echiche , m ghọtara na ọ bụ ịchọ Alaeze Chineke kwesịrị ịbụ ihe mbụ ná ndụ m , ọ bụghị ime ihe ọ bụla masịrị m .
(
Matiu 6 : 33
) Mgbe mụ na nwunye m rutere Amerịka , anyị kpebiri ịnọrọzi ebe ahụ na- efe Jehova .
URU NDỊ M RITERELA :
Mgbe ahụ m bụ eze onye agwala m , ọ na- abụ m kpebie ihe m chọrọ ime , obi anaghị esi m ike ma ihe m kpebiri ime ọ̀ dịkwa mma .
Ma ugbu a , enwetala m ihe na- enyere m aka ime mkpebi dị mma .
(
Aịzaya 48 : 17 , 18
) Ndụ m enweela isi ugbu a karịa otú ọ dị na mbụ n’ ihi na ana m efe Chineke ma na- enyere ndị ọzọ aka ka ha mụta banyere ya .
Ime ihe Baịbụl kwuru emeela ka mụ na nwunye m Laurie na- ebi n’ udo .
Jehova jikwa otu ọmarịcha nwa nwaanyị gọzie anyị .
Ọ matala onye Jehova bụ , ọ hụkwara ya n’ anya .
N’ eziokwu , ihe anaghị agara anyị siriri werere mgbe niile .
Ma ebe ọ bụ na Jehova na- enyere anyị aka , anyị agaghị akwụsị ife ya na ịtụkwasị ya obi .
—
Ilu 3 : 5 , 6
Ajụjụ Ndị Baịbụl Zara
Gịnị mere anyị ji kwesị ịna-ekpe ekpere ka Alaeze Chineke bịa ?
Ị̀ ga- achọ ịmatakwu banyere Alaeze Chineke na ihe ndị ọ ga- emere anyị ?
Alaeze Chineke bụ ọchịchị ga- esi n’ eluigwe na- achị ụwa .
Jizọs gwara ndị na- eso ụzọ ya ka ha na- ekpe ekpere ka Alaeze Chineke bịa n’ ihi na Alaeze ahụ ga- eme ka ndị mmadụ na- eme ezi omume n’ ebe niile n’ ụwa , meekwa ka udo dị .
Ọchịchị ụmụ mmadụ enweghị ike ime ka tigbuo zọgbuo , mmegbu , ma ọ bụ ọrịa gharazie ịdị .
Ma Alaeze Chineke nwere ike iwepụrụ anyị nsogbu ndị ahụ , ọ ga- emekwa ya .
Chineke ahọpụtala Ọkpara ya bụ́ Jizọs ka ọ chịwa n’ Alaeze ya .
Jehova Chineke ahọpụtakwala ụfọdụ n’ ime ndị na- eso ụzọ Jizọs ka ha soro ya chịa n’ Alaeze ahụ .
—
Gụọ
Luk 11 : 2 ;
22 : 28-30
N’ oge na- adịghị anya , Alaeze Chineke ga- ebibi ndị niile na- agba ọchịchị Chineke ụkwụ .
N’ ihi ya , mgbe anyị na- ekpe ekpere ka Alaeze Chineke bịa , ihe anyị na- arịọ Chineke bụ ka ọchịchị ya bịa nọchie ọchịchị ụmụ mmadụ .
—
Daniel 7 : 13 , 14 ;
Mkpughe 11 : 15 ,
18
Gịnị mere Alaeze Chineke ga- eji baara ụmụ mmadụ uru ?
Jizọs bụ eze kacha mma ga- achị ụmụ mmadụ n’ ihi na o nwere ọmịiko .
Ebe ọ bụ Ọkpara Chineke , ọ ga- agbatara ndị niile na- akpọku Chineke ọsọ enyemaka .
—
Abụ Ọma 72 : 8 ,
12-14
Alaeze Chineke ga- abara ndị ji obi ha niile na- ekpe ekpere ka ọ bịa uru , ya bụ , ndị na- eme ihe Chineke chọrọ .
O nweghị ihe ga- eme ka ị kwaa mmakwaara ma ọ bụrụ na ị mụọ ihe Baịbụl kwuru banyere Alaeze Chineke .
—
Luk 18 : 16 , 17 ;
Jọn 4 : 23
Ụlọ Nche Nọvemba 1 , 2014
Setan Ọ̀ Dị Adị ?
Isiokwu Ndị Dị n’ Akwụkwọ A
Ì chere na ihe a Rogelio kwuru bụ eziokwu ?
Olee nke i chere bụ́ eziokwu n’ ihe ndị e dere n’ okpuru ebe a ?
Setan adịghị adị .
Ọ bụ ihe ọjọọ dị ndị mmadụ n’ obi .
Setan dị adị .
Ma o nwechaghị ihe gbasara ya na ndị mmadụ .
Setan bụ mmụọ dị ike .
Ọ na- akpa ndị mmadụ aka ọjọọ .
Nke ọ bụla n’ ime ihe atọ a nwechara ndị kwetara na ọ bụ eziokwu .
Ndị nke ọ bụla n’ ime ha ruru ọtụtụ nde mmadụ .
Ọ̀ baara mmadụ uru ịchọwa ịmata nke bụ́ eziokwu ?
Ọ bụrụ na Setan adịghị adị , ihe ọ pụtara bụ na e duhiela ndị kwetara na ọ dị adị .
Ọ bụrụ na ọ dị adị , ma ya abụrụ na o nweghị ihe gbasara ya na ụmụ mmadụ , ọ pụtara na egwu ọtụtụ ndị na- atụ ya abaghị uru .
Ma , ọ bụrụ na Setan bụ onye dị adị nke na- aghọgbu ndị mmadụ , ihe ọ pụtara bụ na e kwesịrị ize ya eze karịa otú ọtụtụ ndị chere .
Ka anyị leba anya n’ Akwụkwọ Nsọ iji mata azịza ajụjụ ndị a : Setan ọ̀ bụ ihe ọjọọ dị ndị mmadụ n’ obi , ka ọ̀ bụ mmụọ dị adị ?
Ọ bụrụ na ọ bụ mmụọ dị adị , ò kwesịrị ka i zewe ya eze ?
Ọ bụrụ na i kwesịrị ize ya eze , olee ihe ị ga- eme ka ọ ghara imemila gị ?
Setan Ọ̀ Bụ Ihe Ọjọọ Dị Ndị Mmadụ n’ Obi ?
Ọtụtụ ndị na- ekwu na Setan a kpọrọ aha na Baịbụl bụ ihe ọjọọ dị ndị mmadụ n’ obi .
Ma ihe a ha na- ekwu ọ̀ bụ ihe Baịbụl kwuru ?
Ọ bụrụ na Setan bụ ihe ọjọọ dị mmadụ n’ obi , gịnị mere Baịbụl ji kwuo na Setan na Jizọs Kraịst kwurịtara okwu , kwuokwa na Setan na Chineke Onye Pụrụ Ime Ihe Niile kwurịtara okwu ?
Ka anyị leba anya n’ okwu Setan na Jizọs kwurịtara nakwa nke Setan na Chineke kwurịtara .
MGBE SETAN NA JIZỌS KWURỊTARA OKWU
Mgbe Jizọs bidoro ikwusa ozi ọma n’ ụwa , Ekwensu nwara ya ọnwụnwa ugboro atọ .
N’ ọnwụnwa mbụ Setan nwara ya , Setan gbalịrị ime ka Jizọs jiri ike Chineke nyere ya mee ihe ọ na- ekwesịghị ime ka agụụ na- agụ ya kwụsị .
Ọnwụnwa ọzọ Ekwensu nwara Jizọs bụ na ọ gwara ya na ọ sị na ọ bụ Ọkpara Chineke , ka o mee ihe ga- eme ka ndị mmadụ too ya n’ agbanyeghị na ime ihe ahụ nwere ike ịkpatara Jizọs nsogbu .
N’ ọnwụnwa nke atọ , Setan gwara Jizọs na yanwa bụ́ Setan ga- enye ya alaeze niile nke ụwa ma ọ bụrụ na Jizọs adaa n’ ala fee ya .
Jizọs ekweghị ka Setan nwata ya , kama o ji ihe e dere n’ Akwụkwọ Nsọ zaa Setan okwu ugboro atọ ahụ ọ nwara ya .
—
Matiu 4 : 1-11 ;
Luk 4 : 1-13
.
Ọ̀ bụ onye ka ya na Jizọs kwuru okwu ?
Ọ̀ bụ ihe ọjọọ dị Jizọs n’ obi ?
Akwụkwọ Nsọ kwuru na ‘ a nwalere Jizọs n’ ụzọ niile dị ka anyị onwe anyị , ma o nweghị mmehie . ’
(
Ndị Hibru 4 : 15
) Baịbụl kwukwara , sị : “ Ọ dịghị mmehie o mere , a hụghịkwa aghụghọ n’ ọnụ ya . ”
(
1 Pita 2 : 22
) Jizọs emeghị mmehie , kama ọ nọ na- eme ihe ọma mgbe niile .
O nweghị mgbe Jizọs kwere ka ihe ọjọọ bata ya n’ obi .
O doro anya na ọ bụ onye dị adị ka Jizọs gwara okwu , ọ bụghị ihe ọjọọ dị ya n’ obi .
Ụka ahụ Jizọs na Setan kpara gosiri anyị ihe ọzọ mere o ji bụrụ na Setan bụ onye dị adị .
Ì chetara na Ekwensu gwara Jizọs na ya ga- enye ya ọchịchị niile nke ụwa ma ọ bụrụ na ọ daa n’ ala fee ya ofufe ?
(
Matiu 4 : 8 , 9
) Ọ bụrụ na Setan adịghị adị , o nweghị otú ọ ga- esi ekwu na ya ga- enye Jizọs ọchịchị .
Ihe ọzọ bụ na Jizọs agwaghị Setan na ọ bụghị ya nwe ọchịchị niile ahụ ọ sịrị bụ́ nke ya .
Mgbe Jizọs merichara ọnwụnwa ndị ahụ , Ekwensu “ si n’ ebe ọ nọ pụọ ruo oge ọzọ ga- adaba adaba . ”
(
Luk 4 : 13
) Ihe a Baịbụl kwuru ọ̀ na- egosi na Setan bụ ihe ọjọọ dị mmadụ n’ obi ka ọ̀ na- egosi na ọ bụ onye iro sigburu onwe ya n’ ọnwụ ?
Baịbụl kwukwara na ‘ ndị mmụọ ozi bịara malite ijere Jizọs ozi . ’
(
Matiu 4 : 11
) Ndị mmụọ ozi ahụ bịara nyere Jizọs aka hà bụ ndị dị adị ?
O doro anya na ha bụ .
Ya bụrụ otú ahụ , gịnị mere anyị ga- eji chewe na Setan adịghị adị ?
MGBE SETAN NA CHINEKE KWURỊTARA OKWU
Ọ bụ mgbe Baịbụl na- akọ akụkọ nwoke na- atụ egwu Chineke bụ́ Job ka a kọọrọ anyị otú Ekwensu na Chineke si kparịta ụka ugboro abụọ .
N’ oge abụọ ahụ ha kparịtara ụka , Chineke toro Job n’ ihi na ọ na- agbalị ime ihe ọma mgbe niile .
Setan kwuru na ọ bụ ihe ọma Chineke na- emere Job mere o ji na- efe Chineke .
Ihe Ekwensu na- ekwu bụ na ya ma Job karịa otú Chineke ma ya .
Jehova hapụrụ Setan ka o bibie ihe Job nwere , gbuo ụmụ ya ma kpatara ya ọrịa .
*
O mechara doo onye ọ bụla anya na ihe Jehova kwuru gbasara Job bụ eziokwu .
Nke a gosiri na Setan bụ onye ụgha .
Chineke gọziri Job maka na ọ kwụsịghị ife ya .
—
Job 1 : 6-12 ;
2 : 1-7
Ọ̀ bụ ihe ọjọọ dị n’ obi Jehova ka Jehova nọ na- agwa okwu mgbe ya na Setan na- ekwu okwu ?
Baịbụl kwuru , sị : “ Ezi Chineke , ụzọ ya zuru okè . ”
(
2 Samuel 22 : 31
) Baịbụl kwukwara , sị : “ Nsọ , nsọ , nsọ ka Jehova Chineke , Onye Pụrụ Ime Ihe Niile dị . ”
(
Mkpughe 4 : 8
) Ihe a Baịbụl kwuru , nke bụ́ na Jehova dị nsọ , pụtara na Jehova zuru okè , o nweghị mmerụ , o nweghịkwa mmehie ọ bụla .
Ọtụtụ nsogbu bịaara Job mgbe Setan na Chineke kparịtachara ụka
Ụfọdụ ndị nwere ike ikwu na o nwedịghị onye dịrị ndụ n’ oge ochie a na- akpọ Job , kama na ihe a kọrọ gbasara ya bụ akụkọ ifo .
Ma ọ̀ bụ eziokwu na e nweghị onye dịrị ndụ n’ oge ochie a na- akpọ Job ?
E nwere ebe ndị ọzọ Baịbụl kwuru ihe gosiri na Job dịrị ndụ n’ eziokwu .
Dị ka ihe atụ , n’ akwụkwọ
Jems 5 : 7-11
, a gwara Ndị Kraịst ka ha na- atachi obi ka Job n’ oge ihe siiri ha ike n’ ihi na Jehova ga- akwụ ha ụgwọ ọrụ otú ọ kwụrụ Job .
Akụkọ Job ọ̀ ga- abara Ndị Kraịst uru ma a sị na o nweghị onye bụ́ Job , nke e ji enwe onye bụ́ Setan ?
N’ akwụkwọ
Ezikiel 14 : 14 ,
20
, e dere aha Job , Noa , na Daniel .
Ha atọ bụ ndị ezi omume .
Ebe ọ bụ na Noa na Daniel dịrị ndụ n’ oge ochie , ihe ọ pụtara bụ na Job bụkwa nwoke nwere okwukwe nke dịrị ndụ n’ oge ochie .
Ebe ọ bụ na e nwere onye dịrị ndụ bụ́ Job , ọ pụtakwara na onye ahụ kpataara ya nsogbu bụkwa onye dị adị .
N’ eziokwu , Baịbụl gosiri na Setan bụ mmụọ dị adị .
Ma , i nwere ike ịna-ajụ n’ obi gị ma Setan ò nwere ike ịkpatara gị na ezinụlọ gị nsogbu n’ oge a .
OLEEKWANỤ MAKA OGE ANYỊ A ?
Weregodị ya na e nwere ndị omekome bịara biri n’ obodo unu .
O doro anya na egwu ga- adị n’ obodo unu , ọtụtụ ndị ga- amalitekwa ịkpa àgwà ọjọọ .
Ihe yiri nke a emeela n’ ụwa anyị a .
A chụdara Setan na ndị mmụọ ọjọọ ya , bụ́ ndị dị adị , n’ ụwa anyị a n’ ihi na ha na- enupụrụ Chineke isi .
Gịnị ka nchụda a a chụdara ha n’ ụwa na- akpatara ụmụ mmadụ ?
Chegodị echiche .
Olee ihe
ị
na- anụ na- eme n’ obodo unu ma ọ bụ n’ ebe ndị ọzọ n’ ụwa ma
gee akụkọ ụwa na redio ma ọ bụ kirie televishọn ma ọ bụkwanụ gụọ akwụkwọ akụkọ ?
Ị̀ na- ahụ na tigbuo zọgbuo na- aka njọ n’ agbanyeghị mbọ ndị mmadụ na- agba n’ ụwa niile ka ọ kwụsị ?
Ị̀ na- ahụ na ime mgbaasị na nsí na àjà na- akarịzi akarị na fim ma ọ bụ na tiivi nakwa n’ ihe omume ndị a na- egere egere na redio n’ agbanyeghị na ọtụtụ ndị nne na nna na- eti mkpu na ihe ndị a na- emebi ụmụaka ?
Ị̀ na- ahụ na a na- emebisị ụwa anyị a n’ agbanyeghị mbọ ndị mmadụ na- agba ka a ghara imebisị ya ?
Ọ̀ dị gị ka e nwere onye fooro ntutu taa na ọ ga- alarịrị ụwa a n’ iyi ?
Legodị onye Baịbụl kwuru na ọ bụ ya na- akpata nsogbu n’ ụwa a : “ E wee chụda dragọn ukwu ahụ , bụ́ agwọ mbụ ahụ , onye a na- akpọ Ekwensu na Setan , onye na- eduhie elu ụwa dum mmadụ bi ; a chụdara ya n’ ụwa , a chụdara ya na ndị mmụọ ozi ya .
.
.
.
Ahụhụ ga- adịrị ụwa na oké osimiri , n’ ihi na Ekwensu agbadatawo n’ ebe unu nọ , ọ na- ewe oké iwe , ebe ọ maara na o nwere oge dị mkpirikpi . ”
(
Mkpughe 12 : 9 ,
12
) Mgbe ọtụtụ ndị chebachaara ihe Baịbụl kwuru na ihe ndị na- eme eme echiche , ha kwetara na Setan bụ mmụọ ọjọọ , kwetakwa na ọ na- akpa ụwa anyị a aka ọjọọ .
Ma , i nwere ike ịna-eche ihe ị ga- eme ka Setan ghara inweta gị .
Mmadụ iche ụdị ihe a adịghị njọ .
Isiokwu na- eso nke a ga- agwa gị ihe ị ga- eme .
Ànyị Kwesịrị Ịtụ Setan Egwu ?
Setan dị ka ikuku ọjọọ ahụ .
Ndị mmadụ enweghị ike ịhụ ya anya n’ ihi na ọ bụ mmụọ , ọ bụkwa onye ọjọọ .
Ma , anyị ekwesịghị ịtụ Setan egwu n’ ihi na Chineke na- enyere anyị aka .
Chineke nyere gị ihe ndị na- esonụ ga- eme ka Setan ghara imeri gị .
Ọ bụ gị ga- ekpebi ihe ị ga- eme .
Jems 4 : 7
gwara anyị , sị : “ Na- eguzogidenụ Ekwensu , ọ ga- agbapụkwa n’ ebe unu nọ . ”
Ọ bụ eziokwu na Setan dị ike , ma ọ gaghị amanyeli gị ka i mee ihe ị na- achọghị ime .
Ọ bụ gị ga- ekpebi ihe ị ga- eme .
Pita nke Mbụ 5 : 9
sịrị : ‘ Guzogidenụ Ekwensu , sienụ ike n’ okwukwe . ’
Cheta na Setan hapụrụ Jizọs mgbe ọ na- achịtaghị ájá n’ ọnwụnwa atọ ọ nwara Jizọs .
(
) Gịnwa nwekwara ike ikpebi na Setan agaghị anwata gị .
I nwere ike ịbụ enyi Chineke .
Jems 4 : 8
gwara anyị , sị : “ Bịaruonụ Chineke nso . ”
Jehova chọrọ ka ị bụrụ ezigbo enyi ya .
Ma , olee ihe ị ga- eme ka ị bụrụ enyi ya ?
Otú kacha mma ị ga- esi amalite bụ isi na Baịbụl mụtakwuo banyere Jehova .
(
Jọn 17 : 3
) Ihe ndị ị na- amụta banyere Jehova ga- eme ka ị hụ ya n’ anya , ọ bụrụ na ị hụ ya n’ anya , ị ga na- eme ihe ọ chọrọ .
(
1 Jọn 5 : 3
) Mgbe ị na- agbalị ka ị bụrụ enyi Nna gị nke eluigwe , olee ihe ọ ga- eme ?
Jems kwuziri na ‘ Chineke ga- abịarukwa gị nso . ’
Jehova na- enye gị ihe ga- eme ka Setan ghara imebi ofufe ị na- efe Jehova
Chineke kwuru na ọ ga- echebe gị .
Ilu 18 : 10
sịrị : “ Aha Jehova bụ ụlọ elu siri ike .
N’ ime ya ka onye ezi omume na- agbaba , e wee chebe ya . ”
Ihe a Baịbụl kwuru apụtaghị na aha Chineke bụ ọtụmọkpọ .
Kama ọ pụtara na ndị ji obi ha niile na- akwanyere aha Chineke ùgwù nwere ike ịrịọ ya mgbe ọ bụla ka o chebe ha .
Ihe Ndị Kraịst mere ga- enyere gị aka .
Ọrụ Ndịozi 19 : 19
gwara anyị ihe ndị bi n’ Efesọs mere mgbe ha ghọrọ Ndị Kraịst .
Ọ sịrị : “ N’ ezie , ọtụtụ ndị na- eme anwansi chịkọtara akwụkwọ ha ma kpọọ ha ọkụ n’ ihu mmadụ niile .
Ha wee gbakọọ ọnụ ahịa ha wee hụ na o ruru puku mkpụrụ ego ọlaọcha iri
ise . ”
Ndị Kraịst ahụ mebisịrị ihe niile ha ji eme mgbaasị n’ agbanyeghị ego ole a na- ere ha .
Ihe a ha mere nwere ike ịbara anyị ezigbo uru taa .
Ndị na- eme anwansi na mgbaasị jụrụ ebe niile n’ ụwa anyị a .
O nwere ike ịdị mmadụ ka o nwechaghị ihe dị njọ n’ ime mgbaasị ma ọ bụ na ihe ndị e ji eme mgbaasị adịchaghị njọ .
Ma , ha nwere ike ime ka ndị mmụọ ọjọọ kpatara gị nsogbu .
N’ ihi ya , i kwesịrị ime ihe niile i nwere ike ime ka i zere ime mgbaasị na ihe ọ bụla e ji eme ya .
—
Diuterọnọmi 18 : 10-12
Rogelio , bụ́ onye e kwuru okwu ya n’ isiokwu mbụ gbara n’
a , ekwetaghị na Ekwensu dị adị ruo mgbe ọ karịrị afọ iri ise .
Ma , o mechara gbanwee echiche ya .
Gịnị mere o ji gbanwee ya ?
Rogelio kwuru , sị : “ M nwetara Baịbụl , bụ́ ihe m na- emetụbeghị ná ndụ m .
Ihe m mụtara na ya mere ka o doo m anya na Ekwensu dị adị .
Ihe ahụ m mụtara na- enyere m aka ugbu a ka Ekwensu ghara ịnwata m . ”
‘ Ihe m mụtara na Baịbụl mere ka o doo m anya na Ekwensu dị adị .
Ihe ahụ m mụtara na- enyere m aka ugbu a ka Ekwensu ghara ịnwata m ’
Ị̀ ga- achọ ịnọ ndụ mgbe Setan na- agaghịzi adị ?
I nwere ike ịnọ ndụ mgbe ahụ .
Akwụkwọ Nsọ kwuru ihe ga- emecha mee Ekwensu , bụ́ onye na- eduhie ọtụtụ ndị mmadụ .
Ọ sịrị na a ga- atụba Ekwensu “ n’ ime ọdọ ọkụ na sọlfọ . ”
(
Mkpughe 20 : 10
) N’ eziokwu , o nweghị ihe ọkụ na sọlfọ nkịtị ga- emeli mmụọ a na- anaghị ahụ anya .
Nke a gosiri na ọdọ ọkụ ahụ pụtara mbibi ebighị ebi .
A ga- ebibi Setan , ya anwụọ pịị .
Ndị niile hụrụ Chineke n’ anya ga- enwe ezigbo obi ụtọ n’ oge ahụ .
Ka ọ dị ugbu a , na- agbalị ike gị niile ka ị na- amụtakwu banyere Jehova na iwu ya .
Chegodị otú obi ga- adị gị ịnọ ndụ mgbe a ga- asị n’ eziokwu na “ Setan
adịghị . ”
Olee Mgbe Alaeze Chineke Malitere Ịchị ?
( Agba nke Abụọ )
IHE ANYỊ KWUBURU GBASARA NRỌ NEBUKADNEZA
Kelvin :
Jon , obi dị m ụtọ na m bịara na nke gị ọzọ .
Baịbụl mụ na gị na- amụ kwa izu na- atọ m ụtọ .
Kedụ ka eke si anya anwụ ?
Jon :
Ọfụma .
Daalụ .
Obi dị m ụtọ na ị dị mma .
N’ oge gara aga m bịara na nke gị , anyị kwuru ihe mere Ndịàmà Jehova ji kwere na Alaeze Chineke malitere ịchị n’ afọ 1914 .
N’ ụbọchị ahụ , anyị lebara anya n’ otu amụma dị n’ akwụkwọ Daniel
isi 4
nke gosiri na ọ bụ n’ afọ ahụ ka Alaeze Chineke malitere ịchị .
Ọ̀ kwa i chetara ihe e dere n’ ebe ahụ ?
Ee , echetara m ya .
Ọọ otu nnukwu osisi Eze Nebukadneza rọrọ ná nrọ .
I kwutere ya .
Ná nrọ ahụ , Nebukadneza hụrụ otu nnukwu osisi toruru n’ eluigwe .
Ọ nụkwara mgbe mmụọ ozi Chineke nyere iwu ka e gbutuo osisi ahụ ma hapụ úkwù ya na mgbọrọgwụ ya n’ ala .
Osisi ahụ ga- epulite ọzọ mgbe “ oge asaa ” gafechara .
Anyị kwukwara ihe mere o ji bụrụ na amụma ahụ ga- emezu ugboro abụọ .
Ì chetara otú o si mezuo na nke mbụ ya ?
O mezuru n’ isi Nebukadneza mgbe ara gbara ya afọ asaa , ọ̀ kwa ya ?
Gbam .
Nebukadneza kwụsịtụrụ ịchị mgbe ahụ ara gbara ya .
Ma , otú amụma ahụ ga- esi emezu ná nke ugboro abụọ ya ga- akarị otú o si mezuo ná nke mbụ ya .
Ná nke ugboro abụọ ya , ọchịchị
ga- akwụsịtụ ịchị n’ ụwa ruo oge asaa .
Anyị mụtara na oge asaa ahụ malitere mgbe e bibiri Jeruselem n’ afọ 607 Tupu Oge Ndị Kraịst .
Malite mgbe ahụ gawa , e nwekwaghị eze nọchiri anya Jehova Chineke nke na- achị ụmụ Izrel .
Ma mgbe oge asaa ahụ ga- agwụ , Chineke ga- ahọpụta onye nọ n’ eluigwe nke ga- abụ Eze ọhụrụ ga- achị ndị ya .
Ihe ọ pụtara bụ na ọ bụ mgbe oge asaa ahụ gwụrụ ka Alaeze Chineke nke dị n’ eluigwe ga- ebido ịchị .
Anyị ekwubuola mgbe oge asaa ahụ malitere .
Ọ bụrụ na anyị achọpụta otú oge asaa ahụ hà n’ ogologo , anyị ga- amata mgbe Alaeze Chineke bidoro ịchị .
Ị̀ ghọtara ihe niile m kwuru ?
Ee .
Ihe ndị a i kwuru echetarala m ihe anyị kpara n’ ụbọchị ahụ .
Ọ dị mma .
Ka anyị kwuzie otú oge asaa ahụ hà n’ ogologo .
Ọ dịbeghị anya m gụrụ gbasara ya ka m nwee ike icheta ihe ndị dị mkpa na ya .
Ka m gbalịa kọwara gị ya .
Ngwanụ .
OGE ASAA AHỤ GWỤRỤ , OGE IKPEAZỤ AMALITE
Mgbe amụma ahụ mezuru nke mbụ ya n’ isi Nebukadneza , oge asaa ahụ bụ afọ asaa
nkịtị .
Ma ná mmezu ya nke abụọ nke gbasara Alaeze Chineke , oge asaa ahụ ga- adị ezigbo ogologo karịa afọ asaa nkịtị .
Gịnị mere i ji kwuo otú ahụ ?
Cheta na ọ bụ mgbe e bibiri Jeruselem n’ afọ 607 Tupu Oge Ndị Kraịst ka oge asaa ahụ malitere .
Anyị bido n’ afọ ahụ gụrụ gawa , afọ asaa ga- agwụ n’ afọ 600 Tupu Oge Ndị Kraịst .
Ma , o nweghị oké ihe mere n’ afọ ahụ nke gbasara ọchịchị Chineke .
Ihe ọzọ bụ na mgbe ọtụtụ narị afọ gaferela , ya bụ , n’ oge Jizọs nọ n’ ụwa , o kwuru ihe gosiri na oge asaa ahụ agwụbeghị .
Ì chetara na anyị kwuru gbasara ya n’ oge gara aga ?
Ọọ eziokwu .
Echetala m .
N’ amụma a , oge asaa ahụ abụghị afọ asaa nkịtị .
Ọ karịrị afọ asaa .
Ọ̀ bụ afọ ole ?
Ebe ọ bụ na ihe e dere n’ akwụkwọ Mkpughe gbasara ihe e dere n’ akwụkwọ Daniel , anyị ga- eji ihe e dere ná Mkpughe mata otú oge asaa ahụ hà n’ ogologo .
Mkpughe kwuru na afọ atọ na ọkara pụtara otu puku ụbọchị na narị ụbọchị abụọ na iri isii .
Ihe ọ pụtara bụ na oge asaa , ya bụ , oge atọ na ọkara ụzọ abụọ , bụ puku ụbọchị abụọ na narị ụbọchị ise na iri abụọ .
Ò doro gị anya ?
Ee , o doro m .
Ma , ahụbeghị m otú ihe niile a i kwuru si gosi na Alaeze Chineke malitere ịchị n’ afọ 1914 .
Ngwanụ , ka anyị hụ otú o si gosi ya .
N’ amụma ụfọdụ e buru na Baịbụl , otu ụbọchị nọchiri anya otu afọ .
Ọ bụrụ na anyị ewere na otu ụbọchị bụ otu afọ , ọ pụtara na puku ụbọchị abụọ na narị ụbọchị ise na iri abụọ ahụ ga- abụzi
puku afọ abụọ na narị afọ ise na iri abụọ .
Anyị bido n’ afọ 607 Tupu Oge Ndị Kraịst gụrụ ya bịawa , puku afọ abụọ na narị afọ ise na iri abụọ ahụ ga- agwụ n’ afọ 1914 .
Otú a ka anyị si mata na oge asaa ahụ gwụrụ n’ afọ 1914 , Jizọs amalitekwa ịchị n’ Alaeze Chineke .
Kemgbe afọ 1914 , e nweela oké ihe ndị merela n’ ụwa bụ́ ndị Baịbụl kwuru na ha ga- eme n’ oge ikpeazụ .
Olee oké ihe ndị ị na- ekwu ?
Ka anyị leba anya n’ ihe dị iche iche Jizọs kwuru na
Matiu 24 : 7
, bụ́ ndị ga- eme n’ ụwa mgbe ọ ga- ebido ịchị n’ eluigwe .
Jizọs sịrị : “ Mba ga- ebuso mba ọzọ agha , alaeze ga- ebusokwa alaeze ọzọ agha , a ga- enwekwa ụkọ nri na ala ọma jijiji n’ ebe dị iche iche . ”
Ị̀ hụrụ na o kwuru a ga- enwe ụkọ nri na ala ọma jijiji n’ oge ahụ ?
Ọ̀ bụ na e nwebeghị ọtụtụ nsogbu n’ ụwa kemgbe otu narị afọ gara aga ?
Ha ka nkụ .
Jizọs kwukwara n’ amaokwu a na n’ oge ọ ga na- achị n’ Alaeze Chineke , a ga- enwe agha n’ ụwa .
Akwụkwọ Mkpughe mere ka anyị mata na agha a abụghị agha a ga- alụ n’ otu obodo , kama ọ bụ agha a ga- alụ n’ ụwa niile n’ oge ikpeazụ .
Ì chetara mgbe a lụrụ agha ụwa nke mbụ ?
Ọọ n’ afọ 1914 , ọọ kwa n’ afọ ahụ ka ị na- ekwu na Jizọs bidoro ịchị .
Amaghịdị m na agha ahụ a lụrụ n’ afọ ahụ so n’ ihe gosiri na Alaeze Chineke malitere ịchị n’ afọ 1914 .
Ọ bụrụ na anyị ewere ihe niile a otú anyị si kwuo ha , amụma oge asaa ahụ na amụma
ndị ọzọ Baịbụl buru gbasara oge ikpeazụ ga- edokwu anyị anya .
Obi siri Ndịàmà Jehova ike na Jizọs malitere ịchị n’ Alaeze Chineke n’ afọ 1914 nakwa na ọ bụ n’ afọ ahụ ka oge ikpeazụ malitere .
M ka na- agbalị ka ihe niile ị kọwara doo m anya .
Aghọtara m otú ọ dị gị .
Agwaburu m gị na o wetụrụ mụnwa oge tupu mụ aghọta ya nke ọma .
Ma ó nweghị ihe ọzọ , ihe anyị kparala emeela ka ị ghọta na n’ agbanyeghị na e deghị 1914 na Baịbụl , ihe Ndịàmà Jehova kweere gbasara afọ ahụ
si
na Baịbụl .
Jọn :
Ihe i kwuru bụ eziokwu .
M na- eweliri unu aka n’ ihi na unu na- eji Baịbụl egosi na ihe ọ bụla unu kwuru bụ eziokwu .
Ọ bụghị echiche unu ka unu na- ekwu .
Ma , ihe m na- eche bụ ihe mere ihe a ji esi ike nghọta .
Gịnị mere Chineke agwaghị anyị hoo haa na Baịbụl na ọ bụ n’ afọ 1914 ka Jizọs ga- amalite ịchị n’ eluigwe ?
Jọn , ajụjụ a ị jụrụ amaka .
Nke bụ́ eziokwu bụ na e nwere ọtụtụ ihe Chineke na- agwaghị anyị hoo haa n’ Akwụkwọ Nsọ .
N’ ihi ya , mmadụ nwere ike ịjụwa ihe mere Chineke ji kwe ka e dee Baịbụl otú ga- eme ka mmadụ gbaa mbọ tupu ya aghọta ihe e dere na ya .
M ga- achọ ka anyị kpaa ya ụbọchị ọzọ m ga- abịa .
“ Olee Otú M Ga- esi Mee Oké Ihe Ọjọọ A ? ”
MGBE Josef na ndị ahịa du ya rutewere n’ ebe dị nso n’ osimiri Naịl , o kuuru ume nụ ísì okooko ahịhịa lotọs na ahịhịa ndị ọzọ na- eto na mmiri .
Were ya na ị na- ahụ ndị ahịa ahụ na- aga n’ ahịrị n’ ahịrị ka ha du kamel ha soro okpo mmiri dị n’ ebe ahụ gawa obodo ọzọ dị n’ Ijipt .
Ka ha na- aga , mkpọtụ ha na- eme na- eme ka nnụnụ ndị nọ na mmiri dị n’ ebe ahụ na- efepụ .
Josef chetakwara ụlọ nna ya nke dị na Hibrọn .
Ụlọ nna ya dị ezigbo anya n’ ebe ọ nọ ugbu a , ọ dịkwa ya ka ọ̀ nọ n’ ụwa ọzọ .
Were ya na ị na- ahụ ka enwe na- amagharị n’ elu nkwụ a na- akpọ det nakwa n’ elu osisi fig , na- eme mkpọtụ ka Josef na ndị ahịa ahụ nọ na- aga .
Josef aghọtaghị ihe ndị ha na- agafe n’ ụzọ na- ekwu .
O nwere ike ịbụ na ọ gbalịrị ka ọ ghọtatụ ihe ole na ole ha nọ na- ekwu ebe ọ ma na ebe a ga- aghọzi obodo ya .
O doola ya anya na ụkwụ ya emekataghị maa n’ ụlọ ha ọzọ .
Josef ka bụ obere nwa .
Ọ ga- abụ na ọ dị afọ iri na asaa ma ọ bụ iri na asatọ .
Ma , ọtụtụ ndị dimkpa agaghị edili nsogbu ọ nọ na ya .
Ụmụnne ya nọ na- enwere ya anyaụfụ maka na nna ha hụrụ ya n’ anya karịa otú ọ hụrụ ha .
Ọ fọdịrị obere ka ha gbuo ya .
Ma ha resịziri ya ndị ahịa a kpọ ya na- aga Ijipt .
(
Jenesis 37 : 2 ,
5 ,
18-28
) Ugbu a ha garala ije ọtụtụ izu , ọ ga- abụ na obi bụzi ndị ahịa ahụ sọ aṅụrị maka na ha erutewela nnukwu obodo ebe ha ga- erete Josef na ngwá ahịa dị oké ọnụ ha bu ezigbo ego .
Gịnị nyeere Josef aka ka ike ụwa ghara ịgwụ ya , obi agharakwa ịda ya mbà ?
Oleekwa ihe ndị anyị ga- eme ka nsogbu ndị na- abịara anyị taa ghara ime ka okwukwe anyị nyụọ ka ọkụ ?
Anyị nwere ọtụtụ ihe anyị ga- amụta n’ ihe mere Josef .
“ JEHOVA NỌNYEERE JOSEF ”
Baịbụl kwuru , sị : “ A kpọọrọ Josef gbadata n’ Ijipt , Pọtịfa , onye na- eje ozi n’ obí Fero , onyeisi ndị nche , bụ́ onye Ijipt , wee zụrụ ya n’ aka ndị Ishmel bụ́ ndị kpọ ya gbadata n’ ebe ahụ . ”
(
) Ihe ole na ole a Baịbụl kwuru mere ka anyị ghọta otú imi na anya dị Josef mgbe e jizi ya na- atụ mgbere ahịa .
Were ya na ị na- ahụ Josef ka o so nna ya ukwu ọhụrụ , bụ́ onye na- arụ ọrụ n’ obí eze ndị Ijipt , na- ala n’ ụlọ ya bụ́ ebe Josef ga- ebizi .
Ka ha na- aga , ha gafere okporo ụzọ ndị na- ekwo ekwo .
Ndị mmadụ kpọsachara ngwá ahịa n’ akụkụ ụzọ ndị ahụ .
Ebe a Josef ga- ebizi adịtụdịghị ka ụlọ nna ya .
Kemgbe ndụ ya , ndị ezinụlọ ya na- akwagharị akwagharị , ọ bụkwa n’ ụlọikwuu ka ha bi , ha na- azụkwa atụrụ .
Ma n’ Ijipt ebe a , Pọtịfa na ndị Ijipt ndị ọzọ bụ́ aka ji akụ̀ bi n’ ọmarịcha ụlọ ndị e tere ágbá na- egbuke egbuke .
Ndị na- amụ banyere ihe ndị mgbe ochie kwuru na n’ oge ochie , ọ na- amasị ndị Ijipt inwe ubi a gbara ogige bụ́ ebe ha ga- akụ osisi ndị ga na- enye ha ndo ma nwee ọdọ mmiri ha ga- akụ osisi papaịrọs , ahịhịa lotọs na ahịhịa ndị ọzọ .
Ụfọdụ ụlọ ndị Ijipt na- adị n’ ime ubi ndị ahụ a gbara ogige , ha na- enwekwa ọtụtụ ọnụ ụlọ nakwa veranda ebe ndị mmadụ na- anọ anara ikuku .
Ọnụ ụlọ ebe ha na- anọ eri nri na- asakwa mbara .
Windo a na- etinye n’ ụlọ ndị ahụ na- ebu ibu ka ikuku na- abata nke ọma .
A na- arụkwara ndị ohu ebe ha na- ebi .
Ọmarịcha ụlọ ndị ahụ hà mere ka Josef chefuo ụwa ya ?
Ọ dịghị ka hà mere ka o chefuo ụwa ya .
Ọ ga- abụ na ha medịrị ka owu na- amasi ya ike .
Ihe niile ndị Ijipt na- eme gbara Josef gharịị .
Asụsụ ha
dị iche na nke ya , uwe na ejiji ha nakwa okpukpe ha dị iche na nke Josef .
Ha na- atụ ndị nwụrụ anwụ ụjọ , ha kwekwaara na e nwere ebe ndị mmadụ na- aga dịrị ndụ ma ha nwụọ .
Ma , e nwere otu ihe mere ka owu ghara ịmagbu Josef .
Baịbụl gwara anyị na “ Jehova nọnyeere Josef . ”
(
) O doro anya na Josef kpere ekpere gwa Chineke otú obi dị ya .
Baịbụl sịrị na “ Jehova nọ ndị niile na- akpọku ya nso . ”
(
Abụ Ọma 145 : 18
) Olee ihe ọzọ Josef mere ka ya na Chineke dịrị ná mma ?
Josef ekweghị ka ike ụwa gwụ ya , ọ gbara mbọ na- arụ ọrụ niile e nyere ya otú ike kwere ya .
Otú o si na- arụsi ọrụ ike mere ka Jehova gọzie ya , meekwa ka nna ya ukwu hụ ya n’ anya .
Pọtịfa hụrụ na Jehova , bụ́ Chi ndị ezinụlọ Josef na- efe , na- agọzi Josef .
Otú Jehova si na- agọzi ya mekwara ka ezinụlọ Pọtịfa bakwuo ọgaranya .
Pọtịfa ejighị Josef egwu egwu .
O jikwa nwayọọ nwayọọ nyefee ihe niile dị n’ ụlọ ya n’ aka Josef maka na Josef zuru ka e mee .
—
Jenesis 39 : 3-6
E nwere ọtụtụ ihe ndị na- eto eto na- efe Chineke taa ga- amụta n’ aka Josef .
Dị ka ihe atụ , o nwere ike ahụ́ agaghị na- eru ha ala mgbe ụfọdụ n’ ụlọ akwụkwọ ma ọ bụ ya adị ha ka hà bụ ndị mbịarambịa n’ ihi otú ụmụ akwụkwọ ibe ha si enwe mmasị n’ ime mgbaasị ma ọ bụ n’ ihi otú ha si ebi ndụ ka ndị na- enweghị olileanya .
Mgbe ọ bụla ọ dị gị otú ahụ , cheta na Jehova agbanwebeghị .
(
Jems 1 : 17
) Jehova ka na- anọnyere ndị niile na- efe ya na ndị na- agbasi mbọ ike ka ha na- eme ihe dị ya mma .
Ọ na- agọzi ha mmaji kwuru mmaji , ọ ga- agọzikwa gị .
Baịbụl gwara anyị na Josef ji nke nta nke nta na- aghọ dimkpa .
Baịbụl sịrị na mgbe ọ ghọrọ dimkpa , ọ mara “ mma n’ ahụ́ , maakwa mma ile anya . ”
Ihe a Baịbụl kwuru gosiri na agwọ nọzi n’ akịrịka n’ ihi na mmadụ ịma mma elu ahụ́ na- emekarị ka ndị mmadụ na- enwe mmasị n’ ebe ọ nọ , ma ọ̀ chọrọ ya ma ọ bụ na ọ chọghị ya .
Nwunye Pọtịfa bidoro ịnwụrụ Josef
“ Ọ DỊGHỊ MGBE O GERE YA NTỊ ”
Josef ma na nwaanyị lụrụ di ekwesịghị ịgba n’ èzí , ma nwunye Pọtịfa achọdịghị ịma .
Baịbụl gwara anyị na ‘ nwunye nna ukwu Josef malitere ile Josef anya wee na- asị : “ Ka mụ na gị dinaa . ” ’
(
Jenesis 39 : 7
) Josef ò kwetara ka ya na nwunye nna ya ukwu , bụ́ nwaanyị na- ekpere arụsị , dinaa ?
E nweghị ihe Baịbụl kwuru mere anyị ga- eji chewe na o nwetụghị mgbe agụụ mmekọahụ na- agụ ụmụ okorobịa gụrụ Josef ma ọ bụkwanụ na nwunye Pọtịfa , bụ́ nwaanyị di ya na- eleta anya ọfụma , abụghị asampete .
Josef ọ̀ malitere iche na nna ya ukwu agaghị amata ma ọ bụrụ na ya na nwunye ya edinaa ?
Ò chewere ihe ndị ọ ga na- enweta ma ọ bụrụ na o kweta ihe nwaanyị ahụ kwuru ?
N’ eziokwu , anyị enweghị ike ịmatacha ihe niile Josef chere n’ obi ya .
Ma , ihe ọ zara nwaanyị ahụ
mere ka anyị mata ihe dị ya n’ obi .
Ọ zara ya , sị : “ Lee , nna m ukwu amaghị ihe dị n’ aka m n’ ụlọ a , o nyefewokwa m ihe niile o nwere .
Ọ dịghị onye dị ukwuu n’ ụlọ a karịa m , ọ dịghịkwa ihe ọ bụla o gbochiri m inweta ma e wezụga gị , n’ ihi na ị bụ nwunye ya .
Olee otú m ga- esi mee oké ihe ọjọọ a wee mehie Chineke ? ”
(
Jenesis 39 : 8 , 9
) Were ya na ị na- ahụ Josef ka ọ katara obi na- agwa nwaanyị ahụ ihe a .
Ọ chọdịghị iji ntị anụ ihe a nwaanyị a chọrọ ka o mee ma ya fọdụzie ime ya eme .
Gịnị kpatara ya ?
Ihe kpatara ya bụ na Pọtịfa nna ya ukwu tụkwasịrị ya obi .
Ọ bụ ya mere o ji nyefee ihe niile dị n’ ezinụlọ ya n’ aka Josef , ma e wezụga nwunye ya .
Josef ọ̀ ga- anwa anwa ghọọ nwoke a tụkwasịrị ya obi aghụghọ ?
Tụfịakwa !
Ime ụdị ihe ahụ adịtụdịghị ya mma .
Ma , ihe mere ọ na- agaghị anwa anwa mee ya bụ na ime ihe ahụ bụ imehie megide Chineke ya , bụ́ Jehova .
Josef mụtara ọtụtụ ihe n’ aka nne na nna ya banyere otú Chineke chọrọ ka di na nwunye si na- ebi , mụtakwa na Chineke achọghị ka di ma ọ bụ nwunye ghọọ ibe ya aghụghọ .
Ọ bụ Jehova jikọtara di na nwunye mbụ .
O kwukwara otú ọ chọrọ ka di na nwunye si na- ebi .
Ọ chọrọ ka di na nwunye rapara n’ ahụ́ ibe ha ma ghọọ “ otu anụ ahụ́ . ”
(
Jenesis 2 : 24
) Chineke na- ewesa ndị mmadụ iwe ma ha nwaa itisa di na nwunye .
Dị ka ihe atụ , e nwere mgbe otu nwoke chọwara idina nwunye Ebreham , bụ́ nne ochie Josef , nweekwa mgbe otu nwoke ọzọ chọrọ idina nwunye Aịzik , bụ́ nne nne Josef .
Ọ fọrọ obere ka Chineke mee ka nnukwu nsogbu dakwasị ụmụ nwoke ndị ahụ .
(
Jenesis 20 : 1-3 ;
26 : 7-11
) Josef mụtara ihe n’ ihe ahụ merenụ , ọ chọghịkwa ime ihe ahụ ụmụ nwoke ahụ nwara ime .
Obi adịghị nwunye Pọtịfa mma mgbe ọ nụrụ ihe ahụ Josef gwara ya .
Ọ ga- abụ na ọ nọ na- ekwu n’ obi ya na oleekwanụ otú ohu na- enweghị uru ọ bara ga- eji sị ya mba , nọrọkwa n’ elu ya kwuo na ihe ọ chọrọ ka ya na ya mee bụ “ oké ihe ọjọọ . ”
Ma , ike agwụghị nwunye Pọtịfa .
O nwere ike ịbụ na o chere na ọ ga- abụrụ ya mkparị ma ọ bụrụ na o nwetaghị Josef .
N’ ihi ya , o kpebisiri ike na ọ ga- enweta ya .
Nwaanyị ahụ kpaziri àgwà otú Setan mechara kpaa mgbe ọ nwara Jizọs .
Mgbe Setan nwachara Jizọs ma kụọ afọ n’ ala , kama ịhapụchazi Jizọs , o cheere “ oge ọzọ ga- adaba adaba . ”
(
) Ọ bụ ya mere ndị na- efe Chineke ji kwesị ịgbasi ụkwụ n’ ala ike ma kpebisie ike na ha agaghị eme ihe na- adịghị Chineke mma .
Ọ bụkwa otú ahụ ka Josef mere .
Ọ bụ eziokwu na nwaanyị ahụ nọ na- enye ya nsogbu “ site n’ ụbọchị ruo n’ ụbọchị , ” Josef achọdịghị ịma .
Baịbụl kwuru na “ ọ
dịghị mgbe
o gere ya ntị . ”
(
Jenesis 39 : 10
) Ma , nwunye Pọtịfa fooro ntutu taa na ya ga- enwetarịrị Josef .
Ọ chọtara oge ọ ma na ndị niile na- eje ozi n’ ụlọ ha agaghị anọ .
Ma , ọ ma na Josef ga- abata n’ ụlọ ka ọ rụọ ọrụ ya .
Mgbe Josef batara , nwunye Pọtịfa gbalịrị ka o nweta ya .
O jidere Josef n’ uwe ma rịọ ya ọzọ ‘ ka ya na ya dinaa . ’
Josef zọwara isi onwe ya ozugbo .
Ma , nwaanyị ahụ jidesiri uwe ya ike .
Josef jisiri ike gbụrụ onwe ya ma hapụrụ ya uwe ya rie mbọ mbọ .
—
Jenesis 39 : 11 , 12
Ihe a Josef mere chetaara anyị ndụmọdụ Pọl onyeozi si n’ ike mmụọ nsọ nye Ndị Kraịst .
Ọ sịrị : “ Gbaaranụ ịkwa iko ọsọ . ”
(
1 Ndị Kọrịnt 6 : 18
) Ihe a Josef mere bụ ihe Ndị Kraịst niile kwesịrị ịna-eme .
O nwere ike ịdabara anyị na anyị na ndị na- ejighị iwu Chineke kpọrọ ihe ga- anọ nso mgbe ụfọdụ .
Ma nke a apụtaghị na anyị kwesịrị ikwe ka ha mee ka anyị mebie iwu Chineke .
Ihe ọ sọkwara ndị mmadụ mee anyị , anyị kwesịrị ịgbara mmehie ọsọ .
Ọsọ ahụ Josef gbara kpataara ya nsogbu .
Nwunye Pọtịfa kpebiri na ya ga- emesi Josef ike .
Ozugbo Josef gbapụrụ , nwaanyị ahụ bidoro iti mkpu , nke mere ka ndị ọzọ na- eje ozi gbakọta .
Ọ gwara ha na Josef chọrọ idina ya n’ ike , ma mgbe ya tiri mkpu , Josef hapụrụ ya gbapụ .
Nwunye Pọtịfa dowere uwe Josef , chere mgbe di ya ga- alọta .
Mgbe di ya lọtara , ọ ghaara ya ụgha otú ọ ghaara ndị na- eje ozi n’ ụlọ ahụ .
Otú o si ghaa ụgha ahụ mere ka di ya chee na ọ bụ yanwa bụ́ Pọtịfa kpatara nsogbu ahụ ebe ọ bụ ya kpọbatara onye mba ọzọ n’ ụlọ ha .
Gịnị ka Pọtịfa mere ?
Baịbụl kwuru , sị : “ Iwe ya wee dị ọkụ . ”
Ọ kpọọrọ Josef tụba n’ ụlọ mkpọrọ .
—
Jenesis 39 : 13-20
“ HA TỤRỤ YA ỊGÀ N’ ỤKWỤ ”
Anyị amachaghị otú ụlọ mkpọrọ ndị Ijipt na- adị n’ oge ahụ .
Ndị na- amụ banyere ihe ndị mgbe ochie hụrụ nnukwu ụlọ ndị dakasịrịla adakasị bụ́ ndị ụlọ mkpọrọ na olulu ndị a na- atụba ndị mkpọrọ dị na ha .
Mgbe Josef mechara na- akọwa ihe mere e ji tụọ ya mkpọrọ , ihe ọ kpọrọ ebe ahụ a tụbara ya pụtara
“ olulu . ”
Nke a gosiri na ụlọ mkpọrọ ahụ gbara ọchịchịrị , onye a tụbara na ya agaghịkwa enwe olileanya na ya ga- apụta .
(
Jenesis 40 : 15
) Akwụkwọ Abụ Ọma mere ka anyị mata na a takwuru Josef ahụhụ .
Ọ sịrị : “ Ha tụrụ ya ịgà n’ ụkwụ , keekwa mkpụrụ obi ya agbụ ígwè . ”
(
Abụ Ọma 105 : 17 , 18
) Mgbe ụfọdụ , ndị Ijipt na- achịfe ndị mkpọrọ aka n’ azụ ma were ihe kegide ha n’ aka .
E nwekwara ndị nke na- ekegide ndị ha tụrụ mkpọrọ agbụ ígwè n’ olu .
O doro anya na Josef tara ezigbo ahụhụ n’ ụlọ mkpọrọ ahụ n’ agbanyeghị na aka ya dị ọcha .
Ihe ọzọ bụ na ahụhụ Josef tara n’ ụlọ mkpọrọ ahụ ebighị ngwa ngwa .
Baịbụl kwuru , sị : “ O wee nọrọ n’ ebe ahụ , n’ ụlọ mkpọrọ . ”
Josef nọrọ ọtụtụ afọ n’ ụlọ mkpọrọ ahụ .
Ọ maghịdị ma ọ̀ ga- emecha si n’ ebe ahụ pụta .
Mgbe ọ nọrọla ọtụtụ ọnwa n’ ụlọ mkpọrọ ahụ , olee ihe nyeere ya aka ka obi ghara ịda ya mba ma ọ bụ ka ike ụwa ghara ịgwụ ya ?
Baịbụl sịrị na “ Jehova nọnyeere Josef wee na- egosi ya obiọma . ”
(
Jenesis 39 : 21
) E nweghị mgbidi dị n’ ụlọ mkpọrọ , agbụ ígwè , ma ọ bụ olulu gbara ọchịchịrị nke nwere ike ime ka Jehova ghara igosi ndị na- efe ya na ọ hụrụ ha n’ anya .
(
Ndị Rom 8 : 38 , 39
) Weregodị ya na ị na- ahụ Josef ka ọ na- ekpegara Nna ya nke bi n’ eluigwe ekpere na- agwa ya otú obi dị ya , gị ahụzie otú obi dị ya mgbe “ Chineke nke nkasi obi niile ” mere ka ahụ́ ruo ya ala .
(
2 Ndị Kọrịnt 1 : 3 , 4 ;
Ndị Filipaị 4 : 6 , 7
) Olee ihe ọzọ Jehova meere Josef ?
Baịbụl gwakwara anyị na o mere ‘ ka ihe Josef na- amasị onyeisi na- elekọta ụlọ mkpọrọ ahụ . ’
Ọ ga- abụ na e nwere ọrụ a na- enye ndị mkpọrọ ka ha na- arụ .
Josef rụkwara ọrụ e nyere ya otú ga- eme ka Jehova gọzie ya .
O jighị ọrụ ya egwu egwu , kama ọ na- eji obi ya niile arụ ọrụ ọ bụla e nyere ya ma hapụzie Jehova ka ọ gọzie mbọ niile ọ na- agba .
Jehova gọzikwara Josef , nke mere ka onyeisi ụlọ mkpọrọ ahụ jiri ya kpọrọ ihe ma tụkwasị ya obi .
Baịbụl kwuru , sị : “ Onyeisi na- elekọta ụlọ mkpọrọ ahụ wee nyefee ndị mkpọrọ niile nọ n’ ụlọ mkpọrọ ahụ n’ aka Josef ; ọ bụkwa ya na- ahụ na ha mere ihe niile ha nwere ime n’ ebe ahụ .
Ọ dịghị ihe ọ bụla ma ọlị dị n’ aka onyeisi na- elekọta ụlọ mkpọrọ ahụ nke ya onwe ya na- ahụ maka ya , n’ ihi na Jehova nọnyeere Josef , Jehova na- emekwa ka ihe ọ na- eme na- aga nke ọma . ”
(
Jenesis 39 : 22 , 23
) N’ eziokwu , obi tọrọ Josef ụtọ mgbe ọ hụrụ otú Jehova si na- anọnyere ya .
Josef rụsiri ọrụ ike n’ ụlọ mkpọrọ , Jehova gọzikwara ya
Mgbe ụfọdụ , nsogbu nwere ike si n’ elu si n’ ala na- abịara anyị .
Ndị mmadụ nwekwara ike ịna-emegbu anyị .
Ọ bụrụ na ụdị ihe a emee anyị , okwukwe Josef nwere ike ịkụziri anyị ihe .
Ọ bụrụ na anyị ana-ekpegara Jehova ekpere , na- erubere iwu ya isi ma gbalịsie ike na- eme ihe dị ya mma , ọ ga na- agọzi anyị .
N’ isiokwu ndị ọzọ anyị ga- ebipụta gbasara Josef , anyị ga- ahụ otú Jehova si gọzikwuo Josef .
Ajụjụ Ndị Baịbụl Zara
izọs ọ̀ kpọlitere ndị mmadụ n’ ọnwụ n’ eziokwu ?
Jizọs kpọlitere Lazarọs n’ ọnwụ .
O ruola abalị anọ ọ nwụrụ tupu Jizọs akpọlite ya
Baịbụl kwuru hoo haa na e nwere ndị Jizọs kpọlitere n’ ọnwụ .
Ihe a Baịbụl kwuru abụghị akụkọ ifo n’ ihi na Baịbụl kwuru oge na ebe ọ nọ kpọlite ndị ahụ n’ ọnwụ .
Dị ka ihe atụ , n’ oge ọkọchị n’ afọ 31 , Jizọs si n’ obodo Kapaniọm na- aga obodo Nen , oké ìgwè mmadụ sokwa ya .
Mgbe ha rutere Nen , ha hụrụ ìgwè mmadụ ọzọ .
Baịbụl kwuru na ìgwè mmadụ ahụ na- aga ili nwa otu nwaanyị di ya nwụrụ .
Ma , Jizọs kpọlitere nwa okorobịa ahụ n’ ọnwụ .
Ihe mere ị ga- eji kweta na akụkọ a bụ eziokwu bụ na o mere n’ ihu mmadụ niile ahụ , e dekwara ya n’ Okwu Chineke , bụ́ Baịbụl .
—
Gụọ
Luk 7 : 11-15
Jizọs kpọlitekwara enyi ya Lazarọs n’ ọnwụ .
O ruola abalị anọ ọ nwụrụ tupu Jizọs akpọlite ya .
Ihe mere ị ga- eji kweta na Jizọs kpọlitere Lazarọs n’ ọnwụ n’ eziokwu bụ na ọtụtụ ndị hụrụ mgbe ọ kpọlitere ya .
—
Jọn 11 : 39-45
Gịnị mere Jizọs ji kpọlite ndị mmadụ n’ ọnwụ ?
Jizọs kpọlitere ndị nwụrụ anwụ n’ ọnwụ n’ ihi na o nwere ọmịiko n’ ebe ndị mmadụ nọ .
Ihe ọzọ bụ na ọ chọrọ igosi na Nna ya , bụ́ Onye nyere anyị ndụ , enyela ya ikike ọ ga- eji merie ọnwụ .
—
Jọn 5 : 21 ,
28 , 29
Mkpọlite ahụ Jizọs kpọlitere ndị mmadụ n’ ọnwụ na- eme ka obi sie anyị ike na ihe ndị ọ gwara anyị ga- eme n’ ọdịnihu ga- eme n’ eziokwu .
Ọ ga- akpọlite ọtụtụ ndị nwụrụ anwụ n’ ọnwụ , ma ndị ajọ omume na- amaghị ihe ọ bụla gbasara ezi Chineke .
A ga- enye ha ohere ka ha mụọ gbasara Jehova Chineke ma hụ ya n’ anya .
—
Ọrụ Ndịozi 24 : 15
Ụlọ Nche Disemba 1 , 2014
Gị na Chineke Nwere Ike Ịdị ná Mma
Isiokwu Ndị Dị n’ Akwụkwọ A
Ọ̀ Dị Gị Ka Gị na Chineke Ọ̀ Dị ná Mma ?
Ọ bụghị naanị Christopher , Hannah , na Gina chere na ha na Chineke dị ná mma .
N’ ebe niile n’ ụwa , obi siri ọtụtụ ndị ike na Chineke bụ enyi ha .
Gịnwa kwanụ ?
Ọ̀ dị gị ka gị na Chineke ọ̀ dị ná mma ?
Ka ị̀ chọrọ ka gị na ya dịrị ná mma ma ọ bụkwanụ dịrịkwuo ná mma ?
Ma , i nwere ike na- eche , sị : ‘ Mmadụ nkiti na Chineke Onye Pụrụ Ime Ihe Niile hà nwere ike ịdị ná mma ?
Ọ bụrụ otú ahụ , olee ihe mmadụ ga- eme ka ya na Chineke dịrị ná mma ? ’
Baịbụl mere ka anyị mata na mmadụ na Chineke nwere ike ịdị ná mma .
Baịbụl kwuru na Chineke kpọrọ onye Hibru aha ya bụ Ebreham “ enyi m . ”
(
Aịzaya 41 : 8
) Ihe ọzọ bụ na a gwara anyị na
Jems 4 : 8
, sị : “ Bịaruonụ Chineke nso , ọ ga- abịarukwa unu nso . ”
Nke a pụtara na mmadụ na Chineke nwere ike ịdị ná mma ma ọ bụkwanụ bụrụ enyi .
Ma , ebe ọ bụ na mmadụ enweghị ike ịhụ Chineke anya , oleezi otú ị ga- esi ‘ bịaruo ’ ya nso , gị na ya adịrịkwa ná mma ?
Ka anyị leba anya n’ otú mmadụ na ibe ya si ebido ịbụ enyi n’ ihi na ọ ga- enyere anyị aka ịmata azịza ajụjụ a .
Ihe mbụ mmadụ abụọ chọrọ ịbụ enyi na- ebukarị ụzọ eme bụ ịmata aha ibe ha .
Ha na- amalitezi ikwurịta okwu , na- agwa ibe ha ihe ha chere na otú obi dị ha .
Ha na- ejizi nwayọọ nwayọọ bụrụ enyi .
Ọ bụrụ na ha abụọ agbalịa na- enyere ibe ha aka , ha ga- abụzi ezigbo enyi .
Ọ bụkwa otú a ka Chineke na onye chọrọ ka ya na ya dịrị ná mma nwere ike isi dị ná mma .
Ka anyị leba anya n’ ihe mere anyị ji kwuo otú ahụ .
Ị̀ Ma Aha Chineke ?
Ị̀ Na- akpọkwa Ya Aha Ahụ ?
Ò nwere ezigbo enyi gị ị na- amaghị aha ya ?
Ọ dịghị ka o nwere .
Otu nwaanyị onye Bọlgeria aha ya bụ Irina kwuru , sị : “ Ọ bụrụ na mmadụ amaghị aha Chineke , ya na Chineke enweghị ike ịdị ná mma . ”
Ihe a o kwuru bụ eziokwu .
Isiokwu bu nke a ụzọ gosiri na Chineke chọrọ ka ị bịa ya nso .
Ọ bụ ya mere o ji si na Baịbụl na- agwa gị onye ọ bụ .
Ọ sịrị : “ Abụ m Jehova .
Ọ bụ ya bụ aha m . ”
—
Aịzaya 42 : 8
Chineke si na Baịbụl na- agwa gị onye ọ bụ .
Ọ sịrị : “ Abụ m Jehova .
Ọ bụ ya bụ aha m . ”
—
Jehova ọ̀ chọrọ ka ị mara aha ya ma na- akpọ ya aha ahụ ?
Chegodị echiche .
E dere mkpụrụ akwụkwọ Hibru anọ bụ́ aha Chineke ihe fọrọ obere ka ọ bụrụ ugboro puku asaa n’ Akwụkwọ Nsọ Hibru n’ oge a na- ede Baịbụl .
E nweghị aha ọzọ e dere ọtụtụ ugboro na Baịbụl ka aha Chineke .
N’ eziokwu , otú a e si dee aha Chineke ọtụtụ ugboro na Baịbụl gosiri na Jehova chọrọ ka anyị mara aha ya ma na- akpọ ya aha ahụ .
*
Mmadu abụọ chọrọ ịbụ enyi na- ebu ụzọ amata aha ibe ha .
Ị̀ ma aha Chineke ?
Ma , ụfọdụ ndị nwere ike iche na ebe Chineke dị nsọ ma bụrụ onye pụrụ ime ihe niile , ịkpọ ya aha ya bụ ịkparị ya akparị .
N’ eziokwu , anyị ekwesịghị iji aha Chineke egwuri egwu otú ahụ anyị na- agaghị eji aha ezigbo enyi anyị egwu egwu .
Jehova chọrọ ka ndị hụrụ ya n’ anya na- akwanyere aha ya ùgwù ma mee ka ndị mmadụ mara ya .
(
Abụ Ọma 69 : 30 , 31 ;
96 : 2 ,
8
) Chetakwa na Jizọs kụziiri ndị na- eso uzọ ya ka ha na- ekpe ekpere , sị : “ Nna anyị nke bi n’ eluigwe , ka e doo aha gị nsọ . ”
Anyị ga- eso na- eme ka e doo aha Chineke nsọ ma ọ bụrụ na anyị ana-eme ka ndị mmadụ mara aha ahụ .
Ọ bụrụ na anyị ana-eme nke a , anyị na Chineke ga- adị ná mma .
—
Matiu 6 : 9
Baịbụl gosiri na Jehova Chineke ejighị “ ndị na- echebara aha ya echiche ” ma ọ bụ ndị ji aha ya kpọrọ ihe egwu egwu .
( Malakai 3 : 16 ) O kwere onye ọ bụla na- echebara aha ya echiche nkwa , sị : “ M ga- echebe ya n’ ihi na ọ matawo aha m .
Ọ ga- akpọku m , m ga- azakwa ya .
M ga- anọnyere ya n’ oge ahụhụ . ”
(
Abụ Ọma 91 : 14 , 15
) Ọ bụrụ na anyị chọrọ ka anyị na Jehova dịrị n’ ezigbo mma , anyị ga- ama aha ya ma na- akpọ ya aha ahụ .
Gị na Chineke Ùnu Na- ekwurịta Okwu ?
Enyi na enyi na- ekwurịta okwu ugboro ugboro .
Ha nwere ike ikwurịta okwu ihu na ihu ma ọ bụ ha ejiri fon , akwụkwọ ozi ma ọ bụ ụzọ ndị ọzọ na- agwa ibe ha okwu .
Ọ bụrụkwa na anyị chọrọ ka anyị na Chineke dịrị ná mma , anyị na ya ga na- ekwurịta okwu mgbe niile .
Ma , olee otú anyị na Chineke ga- esi na- ekwurịta okwu ?
Otú anyị si agwa Jehova Chineke okwu bụ ikpegara ya ekpere .
Ma , ekpere dị iche n’ okwu nkịtị mmadụ na ibe ya na- ekwurịta .
Anyị kwesịrị ịghọta na onye anyị na- agwa okwu mgbe anyị na- ekpe ekpere bụ Onye kere anyị , Onye Kasi Elu n’ eluigwe na n’ ụwa .
Ịghọta ụdị onye ọ bụ ga- eme ka anyị na- akwanyere ya ezigbo ùgwù mgbe anyị na- ekpegara ya ekpere .
E nwekwara ihe ụfọdụ anyị kwesịrị ịna-eme ma anyị chọọ ka Chineke na- anụ ekpere anyị .
Ka anyị leba atọ n’ ime ha anya .
Nke mbụ bụ na ọ bụ naanị Jehova Chineke ka anyị ga na- ekpegara ekpere , ọ bụghị Jizọs , ndị sent ma ọ bụkwanụ ihe a kpụrụ akpụ .
(
Ọpụpụ 20 : 4 , 5
) Baịbụl kwuru hoo haa , sị : “ N’ ihe niile , jirinụ ekpere na ịrịọsi arịrịọ ike na inye ekele mee ka
mara ihe unu na- arịọ
” (
Ndị Filipaị 4 : 6
) Nke abụọ bụ na anyị ga na- ekpe ekpere n’ aha Ọkpara Chineke , bụ́ Jizọs Kraịst .
Jizọs kwuru , sị : “ Ọ dịghị onye na- abịakwute Nna m ma ọ́ bụghị
site na mụ . ”
(
Jọn 14 : 6
) Nke atọ bụ na ihe anyị na- ekpe n’ ekpere kwesịrị ịbụ ihe bụ́ uche Chineke .
Baịbụl kwuru , sị : “ Ihe ọ bụla nke anyị rịọrọ ya
dị ka uche ya si dị ,
ọ na- anụ olu anyị . ”
—
1 Jọn 5 : 14
Enyi na enyi na- agwa ibe ha otú obi dị ha ugboro ugboro
Mmadụ abụọ agaghị anọgide na- abụ enyi ma ọ bụrụ otu onye n’ ime ha na- agwa ibe ya okwu , onye nke ọzọ anaghị atụpụ ọnụ .
Ebe ọ bụ na enyi na enyi na- agwa ibe ha otú obi dị ha , anyị kwesịkwara ikwe ka Chineke na- agwa anyị okwu .
Ya gwawa anyị okwu , anyị egee ya ntị .
Ị̀ ma otú Chineke si agwa anyị okwu ?
Jehova Chineke na- esi n’ Okwu ya e dere ede , bụ́ Baịbụl , agwa anyị okwu n’ oge a .
(
2 Timoti 3 : 16 , 17
) Gịnị mere anyị ji kwuo otú ahụ ?
Ka e were ya na ezigbo enyi gị detaara gị akwụkwọ ozi .
Mgbe ị gụchara ya , gị ejiri obi ụtọ na- agwa ndị mmadụ na o nwere ihe enyi gị
gwara
gị .
Ma , enyi gị agwaghị gị ihe ahụ n’ ọnụ , kama o
dere ya ede .
Otú ahụ ka ọ dịkwa mgbe ị na- agụ Baịbụl .
Jehova na- agwa gị okwu mgbe ị na- agụ ya .
Gina , bụ́ onye anyị dere ihe o kwuru n’ isiokwu mbụ gbara n’
a , sịrị : “ Echere m na ọ bụrụ na m chọrọ ka Chineke bụrụ enyi m , m kwesịrị ileba anya n’ akwụkwọ ozi o deteere anyị , ya bụ , Baịbụl . ”
O kwukwara , sị : “ Ịgụ Baịbụl
kwa ụbọchị
emeela ka mụ na Chineke dịkwuo ná mma . ”
Ị̀ na- agụ Baịbụl ụbọchị niile ka Jehova nwee ike ịna-agwa gị okwu kwa ụbọchị ?
Ime otú ahụ ga- eme ka gị na Chineke dịkwuo ná mma .
Ị̀ Na- eme Ihe Chineke Chọrọ Ka I Mee ?
Ọ bụrụ na ị hụ onye na- abụghị enyi gị ma ọ bụ onye ị na- amaghị onye ọ bụ , ị̀ ga- agwa ya , sị : “ Ihe ọ bụla ị chọrọ ka m meere gị , gwa m ya , m ga- emere gị ya ” ?
Mbanụ !
Ma , i nwere ike ịgwa ya ezigbo enyi gị .
N’ eziokwu , ezigbo enyi na- achọ imere enyi ya ihe ọ chọrọ ka o meere ya .
Baịbụl gosiri na ọtụtụ mgbe , Jehova na- emere ndị na- efe ya ihe ga- eme ka obi dị ha ụtọ .
Dị ka ihe atụ , otu ezigbo enyi Chineke aha ya bụ Devid kwuru , sị : “ I mewo ọtụtụ ihe , Jehova bụ́ Chineke m , bụ́ ọrụ gị ndị dị ebube nakwa ihe ndị ị na- eche banyere anyị .
.
.
.
Ha dị ọtụtụ karịa otú m pụrụ ịkọ . ”
(
Abụ Ọma 40 : 5
) Jehova na- emekwara ndị na- anaghị efe ya ihe ọma , ‘ na- enye ha nri n’ ụba , na- emekwa ka ha nwee obi ụtọ . ’
—
Ọrụ Ndịozi 14 : 17
Obi na- atọ anyị ụtọ imere ndị anyị hụrụ n’ anya ihe ọma
Ebe ọ bụ na ọ na- amasị Jehova imere ndị mmadụ ihe ga- eme ka obi dị ha ụtọ , ihe ọ pụtara bụ na yanwa chọkwara ka ndị chọrọ ịbụ enyi ya na- eme ihe ga- eme ka ‘ obi ya ṅụrịa . ’
(
Ilu 27 : 11
) Ma , olee ihe ị ga na- eme ka obi dị Chineke mma ?
Baịbụl gwara anyị , sị : “ Unu echefukwala ime ihe ọma na ịdị na- enye ndị ọzọ ihe , n’ ihi na àjà ndị dị otú ahụ na- adị Chineke ezi mma . ”
(
Ndị Hibru 13 : 16
) Ma , ọ̀ pụtara na ọ bụ naanị ime ihe ọma na inye ndị mmadụ ihe ka anyị ga na- eme ka obi dị Jehova mma ?
Baịbụl sịrị : ‘ Ọ bụrụ na okwukwe adịghị , ọ gaghị ekwe omume ime ihe dị Chineke ezi mma . ’
(
Ndị Hibru 11 : 6
) Ọ bụ mgbe ‘ Ebreham gosichara na ya nwere okwukwe n’ ebe Jehova nọ ’ ka a kpọrọ ya “ enyi Jehova . ”
(
Jems 2 : 23
) Jizọs mekwara ka o doo anya na anyị ‘ ga- enwerịrị okwukwe n’ ebe Chineke nọ ’ ma anyị chọọ ka Chineke gọzie anyị .
(
Jọn 14 : 1
) Ma , olee otú ị ga- esi nwee okwukwe a Chineke chọrọ ka ndị ga- abụ enyi ya nwee ?
Ihe mbụ ị ga- eme bụ ịna-amụ Okwu Chineke , bụ́ Baịbụl , mgbe niile .
Ịmụ Baịbụl ga- eme ka ị mụta ‘ uche Chineke ’ nke ọma , mụtakwa otú ị ga- esi “ na- eme ihe na- amasị ya n’ ụzọ zuru ezu . ”
Ọ bụrụ na ị na- amụtakwu banyere Jehova ma na- eme ihe ọma ndị ọ chọrọ ka ị na- eme , okwukwe i nwere n’ ebe ọ nọ ga- esikwu ike , gị na ya ga- adịkwu ná mma .
—
Ndị Kọlọsi 1 : 9 , 10
O Nweghị Ihe Karịrị Mmadụ na Chineke Ịbụ Enyi
Olee ihe ị ga- eme ka gị na Chineke bụrụ enyi ?
Anyị elebala anya n’ ihe ndị ị ga na- eme ka gị na Chineke dịrị n’ ezigbo mma .
Ihe ndị ahụ bụ :
Mata na aha Chineke bụ Jehova , na- akpọkwa ya aha a .
Na- agwa ya okwu mgbe niile n’ ekpere , na- amụkwa Okwu ya , bụ́ Baịbụl .
Na- eme ihe ndị ga- eme ka obi dị Jehova mma .
Gị na Chineke ga- adị ná mma ma ị na- akpọ ya aha ya , na- ekpegara ya ekpere , na- amụ Okwu ya ma na- eme ihe ga- eme ya obi ụtọ
Ị̀ ga- asị na ị na- eme ihe ndị a anyị lebarala anya ka i nwee ike ịbụ enyi Chineke ?
È nwere ihe ndị i chere na i kwesịrị imezikwu ?
Ya bụrụ otú ahụ , i kwesịrị ịgbasi mbọ ike mezie ha n’ ihi na ọ ga- abara gị uru .
Otu nwaanyị bi n’ Amerịka aha ya bụ Jennifer kwuru , sị : “ Mbọ ọ bụla mmadụ gbara ka ya na Chineke bụrụ enyi efughị ọhịa .
Onye ya na Chineke dị ná mma na- erite ọtụtụ uru : ọ ga- atụkwasịkwu Chineke obi , ọ ga- aghọtakwa ụdị onye Chineke bụ .
Nke ka nke bụ na ọ ga- ahụkwu Chineke n’ anya , Chineke ahụkwuo ya n’ anya .
O nweghị ihe karịrị mmadụ na Chineke ịbụ enyi . ”
Ọ bụrụ na ị chọrọ ka gị na Chineke dịrị n’ ezigbo mma , obi ga- adị Ndịàmà Jehova ụtọ inyere gị aka .
Ha nwere ike ịna-abịa na nke gị ka gị na ha mụwa Baịbụl .
Ha agaghị asị gị kwụọ ụgwọ .
I nwekwara ike ịga ọmụmụ ihe Ndịàmà Jehova n’ Ụlọ Nzukọ Alaeze ha .
N’ ebe ahụ , ị ga- ahụ ndị na- agbasi mbọ ike ka ha na Chineke dịrị ná mma , ha ga- anabatakwa gị nke ọma .
Ọ bụrụ na i mee ihe ndị a , obi ga- adị gị otú ọ dị otu ọbụ abụ , bụ́ onye sịrị : “ Ma mụ onwe m , ịbịaru Chineke nso dị m mma . ”
—
Abụ Ọma 73 : 28
A Chọpụtala Ihe Mere E Ji Wuo Timgad Bụ́ Obodo Ájá Kpuchirila
IHE Jems Bruz , bụ́ nwoke Skọtland na- eme nchọpụta , hụrụ enyeghị ya ọnụ okwu .
Ọ hụrụ nnukwu ọnụ ụzọ ámá ndị Rom rụrụ n’ oge ochie .
Ma , ájá si n’ ọzara Ọljirịa ka kpuchitụrụ ya .
Ọ bụ n’ afọ 1765 ka ọ hụrụ ya , ma ọ maghị na ebe o guzo mgbe ahụ bụ n’ elu nnukwu obodo dakpọrọla adakpọ .
Ọ bụ obodo kacha ukwuu ndị Rom rụrụ n’ ebe ugwu Afrịka n’ oge ochie .
Aha ya bụ Tamugadi .
Ma , a na- akpọzi ya Timgad .
N’ afọ 1881 , mgbe ihe karịrị otu narị afọ gachara , ndị Frans na- amụ banyere ihe ndị mgbe ochie bidoro igwu ala ka ha hụ obodo Timgad ahụ dakpọrọ adakpọ ájá kpuchiri .
Ha chọpụtara na n’ agbanyeghị na obodo ahụ dị n’ ọzara , ndị biri na ya bara ọgaranya , ha kporikwara ndụ n’ obodo ahụ .
Ma , gịnị mere ndị Rom ji wuo ọmarịcha obodo n’ ime ọzara a kpọrọ nkụ ?
Oleekwa ihe akụkọ obodo a e wuru n’ oge ochie na akụkọ ndị biri na ya na- akụziri anyị ?
IHE MERE E JI WUO OBODO AHỤ
Mgbe ndị Rom bịara ka ha chịwa mba ndị dị n’ ebe ugwu Afrịka n’ ihe dị ka puku afọ abụọ gara aga , e nwere agbụrụ ụfọdụ na- esi otu ebe akwaga ebe ọzọ na- ekweghị ha chịwa ebe ndị ahụ .
Olee ihe ndị Rom ga- eme ka ha na ụmụ amaala obodo ndị ahụ mee udo ?
Ihe mbụ ìgwè ndị agha Ọgọstọs mere bụ iwu ọtụtụ ebe ndị agha ha ga- ebi na ebe ha ga- anọ na- eche nche n’ ebe a na- akpọzi Ọljirịa , n’ ebe ugwu Afrịka .
Ha wusiri ebe ndị ahụ ike .
Ha mechara wuo obodo Timgad .
Ma , ihe ha bu n’ obi wuo ya dị iche .
Ndị Rom kwuru na ọ bụ ndị agha ha lara ezumike nká ka ha wuuru Timgad , ma ihe ha bu n’ obi wuo ya bụ ka ha jiri obodo ahụ mee ka agbụrụ ndị ahụ na- agba ha mgba okpuru kwụsị inye ha nsogbu .
Ndị Rom nwetara ihe ha chọrọ .
Ọ na- abụ ụmụ amaala obodo ndị dị nso na Timgad bịa ire ngwá ahịa ha na Timgad ma hụ otú ndị bi na ya si ekpori ndụ , ya adọwa ha akpịrị .
Ebe ọ bụ naanị ụmụ afọ Rom ka a na- ekwe ka ha biri na Timgad , ọtụtụ ụmụ amaala obodo ndị dị nso na Timgad kwetaziri isoro ìgwè ndị agha Rom ahụ rụọ ọrụ afọ iri abụọ na ise .
Afọ iri abụọ na ise gafee , ha na ụmụ ha ndị nwoke aghọzie ụmụ afọ Rom .
Ihe ụfọdụ ndị Afrịka chọrọ abụghịdị naanị ka ha bụrụ ụmụ afọ Rom .
Ụfọdụ n’ ime ha mechara nweta ọkwá dị elu n’ obodo Timgad nakwa n’ obodo ndị ọzọ ndị Rom wuru .
Ihe ndị Rom bu n’ obi wuo Timgad gaziiri ha , nke na naanị afọ iri ise e wuchara ya , ọtụtụ ndị bi na ya bụzi ndị si n’ ebe ugwu Afrịka .
IHE ỌZỌ NDỊ ROM MERE KA HA NWETA NDỊ BI N’ EBE UGWU AFRỊKA
Ọma ahịa nke nwere veranda mara mma na ebe ndị mmadụ na- akpọsa ngwá ahịa
Gịnị ka ndị Rom mere nke mere ha ji nweta ndị bi n’ ebe ugwu Afrịka ngwa ngwa ?
Nke mbụ bụ na ha sooro ihe otu onye ọnụ na- eru n’ okwu na Rom aha ya bụ Sisero kụziri .
Nwoke a kụziri na ụmụ amaala Rom
niile hà , o nweghị onye ka ibe ya .
Ala e kenyere ndị agha Rom lara ezumike nká na nke e kenyere ụmụ amaala Afrịka bi na Timgad hà .
Ala e kenyere onye nke ọ bụla dị mita iri abụọ n’ ogologo na mita iri abụọ n’ uhie .
A haziri otú e si rụọ ụlọ niile dị na Timgad ahazi .
E nwekwara obere okporo ámá n’ agbata ụlọ ọ bụla .
O doro anya na otú a e si hazie ihe niile ahazi , a ghara inwe onye ka ibe ya masịrị ndị bi na Timgad .
Ihe ọzọ a rụrụ na Timgad bụ ọma ahịa ebe ndị mmadụ nwere ike izukọ n’ ụbọchị ahịa nụrụ akụkọ ihe na- eme n’ obodo ha nakwa n’ obodo ndị ọzọ ma ọ bụkwanụ mee egwuregwu .
Ọ bụ ihe a na- eme n’ ọtụtụ obodo ndị Rom rụrụ .
O doro anya na ụmụ amaala Afrịka bi n’ ala ndị kpọrọ nkụ dị nso na Timgad ga na- eche n’ obi ha na ụwa gaara adịrị ha mma ma a sị na ha bi na Timgad ka ha nwee ike ịna-aga ije na veranda ndị e kpuchiri elu ha ekpuchi n’ ụbọchị anwụ na- achasi ike ma ọ bụkwanụ ka ha nọrọ n’ otu n’ ime ebe ndị bi na Timgad na- aga asa ahụ́ n’ akwụghị ụgwọ .
O nwekwara ike ịna-adị ha ka ya bụrụ na ha na ndị enyi ha nọ ọdụ n’ akụkụ iyi ndị dị na Timgad na- akparịta ụka .
O doro anya na ọ ga na- adị ha ka o nweghị otú ihe ọma niile a ga- esi eru ha aka .
A kpụnyere chi atọ n’ ime otu n’ elu elu ihe a a kpụrụ n’ ili
Ihe ọzọkwa mere ka ndị Rom nweta ụmụ amaala Afrịka ahụ bụ ọgbọ egwuregwu ha rụrụ na Timgad .
O nwere ike ịba puku mmadụ atọ na narị ise , ma ndị si na Timgad ma ndị si n’ obodo ndị dị ya nso bịa .
Ọ bụ n’ ebe ahụ ka a na- anọ emere ha ụdị egwuregwu ndị Rom na- eme , ya bụ , ndị na- egosikarị ebe a na- eme ihe ike na omume rụrụ arụ .
Ndị Rom jikwa okpukpe ha nweta ụmụ amaala Afrịka ahụ .
N’ ahụ́ ájá nakwa n’ ala ebe ndị ahụ a na- asa ahụ́ , e sere chi dị iche iche ndị na- ekpere arụsị na- efe .
Ebe ọ bụ na ndị mmadụ na- asa ahụ́ kwa ụbọchị , ndị bi na Timgad jizi nke nta nke nta matachaa banyere okpukpe ndị Rom na chi dị iche iche ha na- efe .
Ihe gosiri na ndị Rom mere ka ndị Afrịka mewe omenala ha bụ na a kpụnyere ma chi atọ n’ ime otu ndị Rom ma nke ndị Afrịka ahụ n’ ọtụtụ ili dị na Timgad .
OTÚ E SI CHEFUO ỌMARỊCHA OBODO AHỤ
Ọ bụ eze Rom aha ya bụ Trajan wuru Timgad n’ afọ 100 .
Ndị Rom mere ka a kụwa ọka na mkpụrụ ndị yiri ya n’ ebe niile n’ ebe ugwu Afrịka , meekwa ka e mepụtawa mmanụ oliv na mmanya n’ ebe ndị ahụ .
Mgbe obere oge gachara , ọ bụzi n’ ebe ugwu Afrịka ka e si enweta ọka , mmanụ oliv , na mmanya a na- ebuga Rom .
N’ oge ndị Rom na- achị Timgad , ihe nọ na- agazi agazi n’ obodo a otú ọ na- agazi n’ obodo ndị ọzọ Rom na- achị mgbe ahụ .
Ọtụtụ ndị mechara biri na Timgad .
Mgbe ndị mmadụ karịziri akarị , ndị mmadụ biweziri n’ azụ mgbidi obodo a e wusiri ike , nke mere ka obodo a bukwuo ibu .
Ndị bi na Timgad na ndị nwe ala n’ ebe ugwu Afrịka bara ọgaranya n’ ihi ahịa ha na ndị Rom na- azụkọrịta .
Ma , o nwechaghị uru ndị ọrụ ugbo na- erite .
Mgbe naanị ihe karịrị otu narị afọ gachara , mmegbu na nnukwu ụtụ a na- ana ndị mmadụ mere ka ụfọdụ ndị ọrụ ugbo nupụwezie isi .
N’ oge ahụ , ụfọdụ n’ ime ha aghọọla ndị Katọlik , ma ha hapụrụ Chọọchị Katọlik ghọzie ndị òtù Donatus .
Ndị òtù Donatus sịrị na ha anabataghị nrụrụ aka a na- arụrụ na Chọọchị Katọlik .
— Gụọ Igbe isiokwu ya bụ “
Ndị Òtù Donatus Abụghị Ezigbo Chọọchị .
Okwu okpukpe dị iche iche nọ na- ese , agha a nọ na- alụ n’ obodo , na otú ndị si ná mba ndị ọzọ si na- abịa
alụso ndị bi n’ ebe ugwu Afrịka ọgụ mere ka o siweziere ndị Rom ike ịchị ebe ugwu Afrịka .
N’ ihe dị ka afọ 550 , ndị Arab bi n’ ebe ugwu Afrịka gbara Timgad ọkụ nke mere ka e chefuo obodo a ruo ihe karịrị otu puku afọ .
“ Ọ BỤ IHE NDỊ A BỤ NA MMADỤ DỊ NDỤ ”
Ihe e dere n’ asụsụ Latịn n’ ọma ahịa , nke kwuru , sị : “ Ịchụ nta , ịsa ahụ́ , igwuri egwu , ịchị ọchị , ọ bụ ihe ndị a bụ na mmadụ dị ndụ . ”
Mgbe ndị na- amụ banyere ihe ndị mgbe ochie nọ na- egwu ala ka ha hụ obodo Timgad , o nwere otu ihe tọrọ ha ọchị ha hụrụ e dere n’ asụsụ Latịn n’ ọma ahịa obodo a .
Ihe ahụ e dere bụ : “ Ịchụ nta , ịsa ahụ́ , igwuri egwu , ịchị ọchị , ọ bụ ihe ndị a bụ na mmadụ dị ndụ . ”
Otu onye Frans na- akọ akụkọ ihe mere eme sịrị na o nwere ike ịbụ na ihe a e dere n’ ọma ahịa “ bụ ụdị echiche ndị umengwụ na- eche , ma ụfọdụ ndị chere na ọ bụ ya bụ na mmadụ ma ihe . ”
N’ eziokwu , ọ bụ ya bụ ụdị ndụ ndị Rom nọ na- ebi .
N’ akwụkwọ Pọl onyeozi dere , o kwuru na e nwere ndị ihe ha na- eche bụ “ Ka anyị rie ma ṅụọ , n’ ihi na echi ka anyị ga- anwụ . ”
Ọ bụ eziokwu na ndị Rom ji okpukpe ha kpọrọ ihe , ihe kacha ha mkpa bụ ikpori ndụ .
Ha anaghị eche gbasara ndụ ha na ihe mere ha ji dị ndụ .
Pọl dọrọ Ndị Kraịst ibe ya aka ná ntị ka ha kpachara anya maka ndị dị otú ahụ .
Ọ sịrị ha : “ Unu ekwela ka e duhie unu .
Mkpakọrịta ọjọọ na- emebi àgwà ọma . ”
—
1 Ndị Kọrịnt 15 : 32 , 33
Ọ bụ eziokwu na otu puku afọ na narị afọ ise agafeela kemgbe ndị mmadụ biri n’ obodo Timgad , ma otú ndị mmadụ si ele ndụ anya ka yiri otú ndị biri n’ obodo ahụ si lee ya anya .
Ọtụtụ ndị taa ka na- ebi ndụ ka à ga- asị na ha enweghị olileanya ịdị ndụ echi .
Ha chere na otú ahụ ndị Rom si bie ndụ bụ otú kacha mma mmadụ kwesịrị isi ebi ndụ , ihe ọ sọkwara ya mee .
Ma , Baịbụl kwuru ihe bụ́ eziokwu banyere ụwa anyị a .
Ọ sịrị : “ Ọnọdụ ụwa a na- agbanwe agbanwe . ”
Ọ bụ ya mere o ji gwa anyị ka anyị ghara ‘ iji ụwa eme ihe n’ uju ’ ma ọ bụ gafee ókè .
—
1 Ndị Kọrịnt 7 : 31
Obodo Timgad ahụ dakpọrọ adakpọ dị n’ ebe ugwu Afrịka na- egosi anyị na ihe ga- eme ka mmadụ nwee obi ụtọ ná ndụ ma ọ bụ ka ndụ ya nwee isi abụghị ihe ahụ e dere n’ ọma ahịa obodo ahụ .
Kama ọ bụ ime ihe a Baịbụl kwuru : “ Ụwa na- agabiga , ọchịchọ ya na- agabigakwa , ma onye na- eme uche Chineke ga- anọgide ruo mgbe ebighị ebi . ”
—
1 Jọn 2 : 17
Olee Ihe Ndị I Kwesịrị Ịma Banyere Krismas ?
N’ ebe niile n’ ụwa , ọtụtụ nde mmadụ na- agba Krismas .
Ndị nke ọ bụla nwere ihe mere ha ji agba ya .
Ụfọdụ ndị na- eji oge ememme a aga ka ha na ndị enyi ha na ndị ezinụlọ ha nọrịa .
Ndị ọzọ na- eji oge a eche echiche banyere Chineke ma ọ bụ jiri ya na- enyere ndị ọ na- enweghị ka ọ hà ha aka .
N’ eziokwu , mmadụ na ndị enyi ya na ndị ezinụlọ ya ịnọrị adịghị njọ .
Iche echiche banyere Chineke na inyere ndị ọzọ aka adịghịkwa njọ .
Ma , e nwere ihe mere o ji bụrụ na ime ememme a adịghị mma .
Nke mbụ bụ na ọtụtụ ndị na- agba Krismas kweere na Krismas bụ ememme e ji echeta ụbọchị a mụrụ Jizọs .
Ma , ndị ọkọ akụkọ ihe mere eme kwetara na o nweghị mmadụ ọ bụla ma ụbọchị a mụrụ Jizọs .
Akwụkwọ bụ́
The Christian Book of Why
kwuru na “ o nweghị ụbọchị Ndị Kraịst oge mbụ wepụtara ha ji echeta ọmụmụ Jizọs ” n’ ihi na ha “ achọghị ime ihe ọ bụla ndị na- ekpere arụsị na- eme . ”
Ihe ọzọ bụ na o nweghị ebe Baịbụl kwuru na Jizọs mere ememme ncheta ọmụmụ nke
ya
ma ọ bụ nke onye ọzọ .
Ma , o nyere ndị na- eso ụzọ ya iwu ka ha na- echeta ọnwụ ya .
—
Luk 22 : 19
Nke abụọ bụ na ọtụtụ ndị ọkà mmụta kwetara na ọtụtụ ihe a na- eme n’ oge Krismas si n’ omenala ndị na- ekpere arụsị nakwa n’ omenala ndị na- abụghị Ndị Kraịst .
Ụfọdụ omenala ndị ahụ bụ : Fada Krismas inye ndị mmadụ onyinye , iji ahịhịa a na- akpọ mịsụlto na osisi Krismas na ahịhịa ndụ a kpara okirikiri achọ ụlọ mma , ndị mmadụ inyerịta ibe ha onyinye , ịmụ kandụl , isonye nnukwu okpiri nkụ n’ ekwú ọkụ , na ịbụ abụ Krismas .
Akwụkwọ bụ́
The Externals of the Catholic Church
kwuru banyere ụfọdụ omenala ndị ahụ , sị : “ Mgbe anyị na- enye ndị mmadụ onyinye ma ọ bụ na- anata ha onyinye n’ oge Krismas , werekwa ahịhịa ndụ a kpara okirikiri na- achọ ụlọ anyị na chọọchị anyị mma , mmadụ ole n’ ime anyị ma na ọ ga- abụ omenala ndị na- ekpere arụsị ka anyị na- eme ? ”
“ Mgbe anyị na- enye ndị mmadụ onyinye ma ọ bụ na- anata ha onyinye n’ oge Krismas , werekwa ahịhịa ndụ a kpara okirikiri na- achọ ụlọ anyị na chọọchị anyị mma , mmadụ ole n’ ime anyị ma na ọ ga- abụ omenala ndị na- ekpere arụsị ka anyị na- eme ? ”
— Akwụkwọ bụ́
Ma , i nwere ike ịna-eche ma mmadụ ime ememme ndị a yiri ka o nwechaghị ihe ha mere ọ̀ dị njọ .
Lee ihe nke atọ mere o ji bụrụ na ime ha adịghị mma .
Chineke achọghị ka ndị na- efe ya mewe omenala ndị na- ekpere arụsị na- eme .
Jehova Chineke si n’ ọnụ onye amụma ya bụ́ Emọs gwa ụmụ Izrel oge ochie hapụrụ ife ya otú ọ chọrọ , sị :
“ Akpọwo
m ememme unu niile
asị , ajụwo
m ha .
.
.
.
Bụrụnụ
abụ unu ji na- eme mkpọtụ si n’ ebe m nọ pụọ . ”
—
Emọs 5 : 21 ,
23
Gịnị mere Chineke ji gwa ha na ya kpọrọ ememme ha asị ?
Ka anyị leba anya n’ ihe ndị bi n’ ebe ugwu alaeze Izrel oge ochie nọ na- eme .
Jeroboam , bụ́ eze mbụ chịrị ha , ji ọlaedo kpụọ nwa ehi abụọ , debe otu na Dan , debekwa nke ọzọ na Betel .
O mekwara ka ndị Izrel na- efe nwa ehi ndị ahụ kama ife Jehova Chineke otú kwesịrị ekwesị n’ ụlọ nsọ ya dị na Jeruselem .
O nwekwara ememme ndị Jeroboam malitere , ọ họpụtakwara ndị nchụàjà ga- enyere ndị Izrel aka ka ha na- eme ememme ndị ahụ .
—
1 Ndị Eze 12 : 26-33
O nwere ike iyi ka ihe ahụ ndị Izrel mere adịghị njọ .
A sị ka e kwuwe , ihe ha bu n’ obi mee ihe niile ahụ ha mere ọ́ bụghị na ha chọrọ ife Chineke na ime ihe dị ya mma ?
Ihe Chineke si n’ ọnụ Emọs na ndị amụma ya ndị ọzọ gwa ụmụ Izrel mere ka o doo anya na ememme ndị ahụ na otú ahụ ha si na- efe Chineke adịghị Chineke mma .
Chineke sikwa n’ ọnụ Malakaị onye amụma ya sị : “ Abụ m Jehova ; adịghị m agbanwe agbanwe . ”
(
Malakaị 3 : 6
) Ihe a Chineke kwuru ọ́ naghị akụziri anyị otú o si were ememme Krismas ndị mmadụ na- eme taa ?
Ọtụtụ nde mmadụ echebarala ihe ndị a anyị lebara anya echiche ma kpebie na ha agaghị agba Krismas .
Kama ịgba Krismas , ha na ndị enyi na ndị ezinụlọ ha nwere ike ịnọrị mgbe ọ bụla n’ afọ , ha na- enyekwara ndị ogbenye na ndị ọ na- enweghị ka ọ hà ha aka n’ oge ọ bụla n’ afọ .
Ọ bụ ya mere obi ji adị ha ezigbo ụtọ mgbe niile .
“ Nghọta Mmadụ Nwere Na- eme Ka Ọ Ghara Iwe Iwe Ọsọ Ọsọ ”
ONYE ọ bụla n’ ime anyị ahụtụla ebe mmadụ were iwe .
O dokwara anya na e nweela mgbe anyịnwa were iwe .
Ọ bụ eziokwu na anyị nwere ike iwere iwe iwe ka ihe na- adịghị mma , ma ọtụtụ mgbe ọ na- abụ anyị wee iwe , anyị echee na e nwere ezigbo ihe mere anyị ji kwesị iwe ya , karịchaa ma ọ bụrụ na anyị chere na e mejọrọ anyị .
Otu isiokwu òtù na- amụ gbasara akparamàgwà ndị mmadụ n’ Amerịka dere kwudịrị na mmadụ “ kwesịrị ịna-ewe iwe , ọtụtụ mgbe , iwe iwe na- abara mmadụ uru . ”
Anyị nwere ike iche na ihe a ha kwuru bụ eziokwu ma anyị cheta ihe Pọl onyeozi dere n’ ike mmụọ nsọ .
Pọl ma na mmadụ nwere ike iwe iwe .
Ọ bụ ya mere o ji , sị : “ Weenụ iwe , ma unu emehiela ; unu anọkwala na- ewe iwe ruo mgbe anyanwụ dara . ”
(
Ndị Efesọs 4 : 26
) Ihe a Baịbụl kwuru ọ̀ pụtara na anyị kwesịrị ịna-ewe iwe , ka ànyị kwesịrị ime ihe niile anyị nwere ike ime ka anyị ghara iwe iwe ?
Ì KWESỊRỊ IWE IWE ?
Ọ ga- abụ na Pọl bu ihe otu ọbụ abụ kwuru n’ obi mgbe o dere ihe ahụ dị ná
.
Ọbụ abụ ahụ dere , sị : “ Weenụ iwe , ma unu emehiela . ”
(
Abụ Ọma 4 : 4
) Ma , gịnị ka ihe a Pọl dere n’ ike mmụọ nsọ pụtara ?
O kwuziri , sị : “ Wepụnụ obi ilu niile na iwe na ọnụma na iti mkpu na okwu mkparị , tinyere ihe ọjọọ niile , n’ etiti unu . ”
(
Ndị Efesọs 4 : 31
) Pọl na- agwa Ndị Kraịst ka ha ghara ịna-ewe iwe .
Isiokwu ahụ òtù na- amụ gbasara akparamàgwà ndị mmadụ n’ Amerịka dere kwukwara na “ nchọpụta ndị e mere gosiri na mmadụ iwe iwe ọkụ na- eme ka ọsụkọsụ na- asụgbu ya , iwe ahụ agaghị enyere ya aka .
.
.
ka nsogbu ya kwụsị . ”
Ma , olee otú anyị nwere ike isi ‘ wepụ ’ iwe na nsogbu ndị o nwere ike ịkpatara anyị ?
Sọlọmọn , bụ́ eze maara ihe chịrị Izrel n’ oge ochie , dere , sị : “ Nghọta mmadụ nwere na- eme ka ọ ghara iwe iwe ọsọ ọsọ , ileghara mmejọ anya bụkwaara ya ịma mma . ”
(
Ilu 19 : 11
) Olee otú “ nghọta mmadụ nwere ” ga- esi enyere ya aka ma a kpasuo ya iwe ?
OTÚ NGHỌTA SI EME KA MMADỤ GHARA IWE IWE ỌSỌ ỌSỌ
A sị na mmadụ nwere nghọta , ọ pụtara na onye ahụ na- eleru anya ala mata ihe mere ihe ji mee ma
ọ bụ ihe mere mmadụ ji mee ihe o mere .
Olee otú inwe nghọta ga- esi enyere anyị aka ma a kpasuo anyị iwe ?
Ọ bụrụ na anyị ahụ ebe a na- emegbu mmadụ , iwe nwere ike iwe anyị .
Ma , ọ bụrụ na anyị ejiri otú obi dị anyị mee ihe ozugbo , anyị nwere ike imebiri onwe anyị ma ọ bụ onye ọzọ ihe .
Otú ahụ obere ọkụ a hapụrụ ka ọ na- ere nwere ike irechapụ ụlọ , iwe nwekwara ike ime ka anyị kpaa àgwà ga- eme ka ndị mmadụ lewe anyị anya ọjọọ , meekwa ka anyị na ndị mmadụ nakwa Chineke ghara ịdịkwa ná mma .
N’ ihi ya , iwe bido iwe anyị , ọ bụ mgbe ahụ ka anyị kwesịrị ileru anya chọpụta ihe niile mere iwe ji na- ewe anyị .
Ọ bụrụ na anyị amata ihe niile merenụ na ihe niile kpatara ya , anyị ga- enwe ike ijide onwe anyị .
O nwere mgbe ọ fọrọ obere ka nna Sọlọmọn , bụ́ Eze Devid , gbuo ọchụ mgbe otu nwoke aha ya bụ Nebal kparịrị ya .
Ihe mere ka Devid ghara igbu ọchụ mgbe ahụ bụ na o nwere onye mere ka ọ ghọta ihe niile mere e ji kparịa ya .
Tupu ihe a emee , Devid na ụmụ nwoke na- ejere ya ozi chebere ìgwè atụrụ Nebal mgbe ha nọ n’ ọzara Juda .
Mgbe oge e ji akpacha atụrụ ajị ruru , Devid zigara ndị na- ejere ya ozi ka ha gaa rịọ Nebal ka o nyetụ ha ihe oriri .
Ma , Nebal ekweghị .
Kama ọ gwara ha , sị : “ M̀ ga- ewere achịcha m na mmiri m na anụ m gbuuru ndị na- akpachara m ajị anụ nye ndị ikom m na- amadịghị ebe ha si ? ”
N’ eziokwu , ọ kparịrị Devid akparị .
Ozugbo a gwara Devid ihe Nebal kwuru , Devid kpọọrọ ihe dị ka narị ụmụ nwoke anọ gawa ka ha gbuo Nebal na ndị ezinụlọ ya .
—
1 Samuel 25 : 4-13
Mgbe nwunye Nebal , bụ́ Abigel , nụrụ ihe niile merenụ , ọ gawara ịhụ Devid .
Mgbe ọ hụrụ Devid na ụmụ nwoke ha na ya so , ọ dara n’ ala n’ ụkwụ Devid , sị : “ Biko , ka ohu gị nwaanyị kwuo okwu ná ntị gị , geekwa ntị n’ okwu ohu gị nwaanyị . ”
Abigel kọwaara Devid otú di ya bụ́ Nebal si dị nzuzu ma rịọ ya ka ọ ghara ịbọrọ onwe ya ọbọ na ịkwafu ọbara n’ ihi na ọ ga- emecha kwaa mmakwaara ma o mee otú ahụ .
—
1 Samuel 25 : 24-31
Olee ihe Devid ghọtara n’ ihe a Abigel gwara ya nke mere ka iwe ya dajụọ ?
Nke mbụ bụ na ọ ghọtara na ihe mere Nebal ji kparịa ya bụ na Nebal bụ onye nzuzu kemgbe ụwa ya .
Nke abụọ abụrụ na ọ bụrụ na Devid abọọrọ onwe ya ọbọ , ikpe ọbara nwere ike ịma ya .
Mmadụ nwekwara ike ịkpasu gị iwe otú ahụ a kpasuru Devid .
A kpasuo gị iwe , olee ihe i kwesịrị ime ?
Akwụkwọ otu ụlọ ọgwụ dị n’ Amerịka bipụtara kwuru , sị : “ Kuru ume , kuda , ma gụọ otu , abụọ , ruo iri . ”
Tupu gị emee ihe ọ bụla , burugodị ụzọ chee echiche ka ị ghọta ihe kpatara nsogbu ahụ nakwa ihe nwere ike isi n’ ihe ị chọrọ ime pụta .
Gbalịa ka ihe ị ghọtara mee ka iwe gị dajụọ ma ọ bụkwanụ ka ị ghara iwekwa iwe .
—
1 Samuel 25 : 32-35
Taa , nghọta emeela ka ọtụtụ ndị na- ejide onwe ha ma a kpasuo ha iwe .
E nwere otu nwoke dị afọ iri abụọ na atọ aha ya bụ Sebastian .
Ọ nọ n’ ụlọ mkpọrọ dị na Poland .
Ma , o kwuru na ịmụ Baịbụl emeela ka ọ mụta ijide onwe ya ma a kpasuo ya iwe .
O kwuru , sị : “ Ihe mbụ m na- eme bụ ichebara ihe kpatara iwe ji na- ewe m echiche .
Ana m agbalịzi eme ihe Baịbụl kwuru .
Ahụla m na ọ bụ Baịbụl bụ akwụkwọ kacha enyere mmadụ aka . ”
Setsuo mekwara ihe yiri ihe ahụ Sebastian na- eme .
Ọ sịrị : “ M na- abakasị ndị mụ na ha na- arụkọ ọrụ ahụ́ ma ha kpasuo m iwe .
Ma , ugbu a m mụwara Baịbụl , kama ịbawa mba , m na- ajụzi onwe m , sị : ‘ Ònyedị kpatara ihe a merenụ ?
Ọ́ bụghị mụnwa kpatara ya ? ’ ”
Ichebara ajụjụ ndị a echiche mere ka Setsuo kwụsị iwe iwe ọkụ , o mekwara ka ọsụkọsụ na- asụ ya n’ obi kwụsị ịsụ ya .
Ime ihe Baịbụl kwuru ga- enyere gị aka ijide onwe gị ma a kpasuo gị iwe
Mgbe ụfọdụ , iwe nwere ike ju anyị obi , ma ihe Baịbụl kwuru ga- enyere anyị aka ka ọ dajụọ .
Ọ bụrụ na ị na- eme ihe Baịbụl kwuru ma na- arịọ Chineke ka o nyere gị aka , nghọta ga- emekwa ka ị ghara ịna-ewe iwe ọsọ ọsọ ma ọ bụ ka ị na- ejide onwe gị ma a kpasuo gị iwe .
M̀ Kwesịrị Ịga Gbaziri Ego ?
ỌTỤTỤ ndị bi ná mpaghara ọwụwa anyanwụ Afrịka ma ilu a .
O dokwara anya na ọ bụ otú a ka ọtụtụ ndị bi n’ ebe dị iche iche n’ ụwa si ele ịgbaziri ego anya .
Gịnwa kwanụ ?
Ì chere na mmadụ ịga na nke enyi ya ma ọ bụ n’ ebe ọzọ biri ego dị mma ?
Ọ bụ eziokwu na mmadụ nwere ike iche na ọ bụrụ na ọ gaa gbazite ego , ọ ga- enwe ike igbo mkpa ya , ma ajụjụ bụ : Mmadụ ime otú ahụ ọ̀ dị mma ?
Olee nsogbu mmadụ ibiri ego nwere ike ịkpatara ya ?
Ilu ọzọ ndị Swahili na- atụ kwuru nsogbu mmadụ ibiri ego nwere ike ịkpatara ya .
Ilu ahụ sịrị na “ ibiri ego ma ọ bụ ibinye mmadụ ego na- eme ka enyi na enyi see okwu . ”
N’ eziokwu , ụgwọ mmadụ ji nwere ike ime ka ya na ndị ya na ha dị ná mma ghọọ ndị iro .
N’ agbanyeghị ihe ọma mmadụ bu n’ obi na otú o si hazie ọ ga- esi akwụ ego o bitere , ọ bụghị mgbe niile ka ihe na- aga otú mmadụ tụrụ anya ya .
Dị ka ihe atụ , ọ bụrụ na onye mmadụ binyere ego akwụghị ya mgbe o kwesịrị ịkwụ ya , iwe nwere ike iwe onye binyere ya ego .
Ha nwere ike malite iburu ibe ha ihe ọjọọ n’ obi .
Nke a nwekwara ike ime ka ndị ezinụlọ mmadụ abụọ ahụ kwụsị ịdị ná mma .
Ebe ọ bụ na ibiri ego ma ọ bụ ibinye mmadụ ego nwere ike ịkpatara ndị mmadụ na ibe ha esemokwu , anyị ekwesịghị iwere ịgbaziri ego ka ihe mbụ anyị ga- eme mgbe ego dị anyị mkpa , kama anyị kwesịrị iwere ya ka ihe anyị nwere ike ime mgbe ọ na- enweghịzi ihe ọzọ anyị ga- eme .
Ibiri ego nwere ike ime ka mmadụ na Chineke ghara ịdịkwa ná mma .
Gịnị mere anyị ji kwuo otú ahụ ?
Nke mbụ bụ na Baịbụl kwuru na ọ bụ onye ajọ omume na- agbaziri ego ma kpachara anya ghara ịkwụ ya .
(
Abụ Ọma 37 : 21
) Baịbụl kwukwara na “ onye gbaziiri ihe bụkwa ohu onye gbazinyere ya ihe . ”
(
Ilu 22 : 7
) Onye gbaziiri ego kwesịrị ịmata na ọ nọ n’ okpuru onye gbazinyere ya ego ruo mgbe ọ kwụrụ ụgwọ o ji .
Ilu ọzọ ndị Afrịka na- atụ kwukwara otu ihe ahụ .
Ilu ahụ sịrị : “ Ọ bụrụ na mmadụ agbaziri ụkwụ onye ọzọ , ọ bụ ebe onye nwe ụkwụ ahụ gara ka ọ ga- aga . ”
Ihe ilu a pụtara bụ na onye ji nnukwu ego n’ ụgwọ enwereghị onwe ya ime ihe ọ bụla ọ chọrọ .
Ọ bụ ya mere mmadụ ji kwesị ime ihe ọ bụla o nwere ike ime ka ọ kwụọ ụgwọ o ji .
Ma ọ́ bụghị ya , ụgwọ ahụ nwere ike ịkpatara ya ọtụtụ nsogbu .
O nwere ike ime ka ahụ́ na- agbakasị ya , ka ụra ghara ịna-aga ya n’ anya n’ abalị , ka ọ na- arụgbu onwe ya
n’ ọrụ , ka ya na di ya ma ọ bụ nwunye ya na- esekarị okwu ma ọ bụdị mee ka ezinụlọ ha tisaa .
O nwekwara ike ime ka a gbaa onye ahụ akwụkwọ n’ ụlọikpe ma ọ bụ tụọ ya mkpọrọ .
Anyị kwesịrị ime ihe e dere ná
Ndị Rom 13 : 8
.
Ebe ahụ sịrị : “ Unu ejila onye ọ bụla ụgwọ ihe ọ bụla , ma e wezụga ịhụ ibe unu n’ anya . ”
Ọ̀ DỊ MKPA KA M GBAZIRI EGO ?
Ihe ndị a anyị kwurula gosiri na mmadụ kwesịrị iche echiche nke ọma tupu ya ebiri ego .
Mmadụ kwesịrị ịjụ onwe ya , sị : È nwere ihe ji m n’ olu mere m ga- eji gbaziri ego ?
Ihe mere m ji chọọ ịgbaziri ego ọ̀ bụ ka m nwee ike ilekọta ezinụlọ m ?
Ka ọ̀ bụ anyaukwu chọrọ ime ka m konye akpa m n’ ebe aka m na- agaghị eru ?
Nke ọ bụla ọ bụ , ọ kacha mma ka afọ ju mmadụ n’ obere ihe o nwere kama ịga koro ụgwọ .
N’ eziokwu , e nwere mgbe ọ na- enweghị ihe ọzọ mmadụ ga- eme ma ọ́ bụghị ịga biri ego , dị ka mgbe ihe gbata gbata mere .
Ya bụrụgodị na ụdị ihe ahụ emee , mmadụ ekpebie ibiri ego , onye ahụ kwesịrị ịgbalị kwụwa aka ya ọtọ .
Olee otú mmadụ ga- esi egosi na ọ na- akwụwa aka ya ọtọ ?
Nke mbụ : a nwala anwa rigbuo mmadụ maka na i chere na onye ahụ nwere ego .
Anyị ekwesịghị ichewe na ọ bụrụ na ọ dị anyị ka mmadụ ọ̀ bụ ọgaranya na ọ bụ iwu na ọ ga- enyere anyị aka .
Anyị ekwesịghịkwa iche na iwu ejighị anyị ịkwụghachi ya ego ọ gbazinyere anyị .
Anyị ekwesịghị ịna-emere ndị nwere ego karịa anyị anyaụfụ .
—
Ilu 28 : 22
Nke abụọ : gbalịa kwụghachi ego ị gbazitere n’ oge unu kwuru na ị ga- akwụ ya .
Ya bụrụgodị na onye binyere gị ego ekwughị mgbe ọ chọrọ ka ị kwụọ ya , i kwesịrị ịgwa ya mgbe ị ga- akwụ ya , kwụọkwa ya mgbe ahụ .
Ọ kacha mma ka unu dee ego ole o binyere gị ede nakwa oge ị ga- akwụ ya ka ego ahụ ghara ịkpatara unu esemokwu .
(
Jeremaya 32 : 9 , 10
) O kwe gị omume , gaa n’ onwe gị nyeghachi ya ego ahụ o binyere gị ma kelee ya .
Ị gbalịa kwụọ ụgwọ i ji mgbe i kwesịrị ịkwụ ya , gị na onye binyere gị ego agaghị ese okwu .
Mgbe Jizọs na- akụzi ihe n’ elu ugwu , ọ sịrị : “ Naanị ka
unu kwuru bụrụ Ee , ka
Ee e
unu kwuru bụrụ Ee e . ”
(
Matiu 5 : 37
) Na- echetakwa ihe Jizọs kwuru ga- eme ka mmadụ na ibe ya na- adị ná mma .
Ọ sịrị : “ Ihe niile unu chọrọ ka ndị mmadụ na- emere unu , unu onwe unu aghaghị imere ha otú ahụ . ”
—
Matiu 7 : 12
IHE NDỊ BAỊBỤL KWURU GA- ENYERE GỊ AKA
Baịbụl gwara anyị ihe ga- enyere anyị aka ka anyị ghara ịna-achọ ịgbaziri ego .
O kwuru , sị : “ N’ ezie , nsọpụrụ Chineke a , ya na inwe afọ ojuju , bụ ụzọ isi rite uru dị ukwuu . ”
(
1 Timoti 6 : 6
) Nke a pụtara na ihe ga- eme ka mmadụ zere nsogbu ibiri ego na- akpata bụ ihe o nwere iju ya afọ .
Ma , o siri ike ịhụ onye ihe niile o nwere zuuru n’ ụwa a ndị mmadụ na- achọ ka ha nweta ihe ha chọrọ ọkụ ọkụ .
Ọ bụ ya mere “ nsọpụrụ Chineke ” ji baa ezigbo uru .
Olee otú nsọpụrụ Chineke ga- esi enyere anyị aka ?
Dị ka ihe atụ , e nwere otu di na nwunye bụ́ Ndị Kraịst bi n’ Eshia .
Mgbe ha ka lụrụ ọhụrụ , ọ na- abụ ha hụ ndị nwere ụlọ nke ha , ya agụwa ha agụụ inwe nke ha .
Ha kpebiziri na ha ga- eji ego ha dewere kemgbe nakwa nke ha gbazitere ndị ụlọ akụ̀ na ndị ikwu ha zụọ ụlọ .
Ma , obere oge ha zụchara ụlọ ahụ , ego ha na- akwụ kwa ọnwa bịaziri karịa akarị .
Ha rụwara ọtụtụ ọrụ .
Nke a mere na ha anaghị enwechazi oge ha na ụmụ ha ji anọrị .
Nwoke ahụ mechara kwuo , sị : “ Isi dị m ka onye e boro nnukwu okwute n’ ihi na ahụ́ anaghị eru m ala , m na- echegbu onwe m mgbe niile , ụra anaghịkwa atụ m .
Ọ dị m ka m̀ na- anwụ anwụ . ”
“ Mmadụ iwere akụnụba otú Chineke si were ya na- echebe mmadụ ”
Di na nwunye a mechara cheta ihe e dere na
ma kpebizie na ha ga- ere ụlọ ahụ .
O were ha afọ abụọ tupu ha akwụchaa ụgwọ ha ji .
Gịnị ka di na nwunye a mụtara n’ ihe ahụ mere ha ?
Ha kwuru , sị : “ Mmadụ iwere akụnụba otú Chineke si were ya na- echebe mmadụ . ”
Ọtụtụ ndị ma ilu ndị Swahili ahụ anyị kwuru okwu ya ná mbido isiokwu a .
Ma , o mebeghị ka ndị mmadụ kwụsị ịgbaziri ego .
Í cheghị na ihe ndị a Baịbụl kwuru anyị lebara anya kwesịrị ime ka onye ọ bụla n’ ime anyị chee echiche ma jụọ onwe ya , sị : M̀ kwesịrị ịga gbaziri ego ?
Ajụjụ Ndị Baịbụl Zara
Olee otú ụmụaka ga- esi mụta ịhụ Chineke n’ anya ?
Jiri ihe ndị Chineke kere nyere nwa gị aka ka ọ mata onye Chineke bụ ma hụ ya n’ anya
Ụmụ gị ga- amụta ịhụ Chineke n’ anya naanị ma ha hụ ihe gosiri na Chineke dị adị nakwa na ọ hụrụ ha n’ anya .
Ọ bụrụ na ha amata onye Chineke bụ , ha ga- ahụ ya n’ anya .
(
1 Jọn 4 : 8
) Dị ka ihe atụ , ụmụaka kwesịrị ịmata azịza ajụjụ ndị a : Olee ihe mere Chineke ji kee mmadụ ?
Gịnị mere Chineke ji hapụ ndị mmadụ ka ha na- ata ahụhụ ?
Olee ihe Chineke ga- emere ndị mmadụ n’ ọdịnihu ?
—
Gụọ
Ndị Filipaị 1 : 9
Otú ị ga- esi eme ka ụmụ gị bido ịhụ Chineke n’ anya bụ na ị ga na- egosi ha na gịnwa hụrụ Chineke n’ anya .
Ọ bụrụ na ha achọpụta na ị hụrụ Chineke n’ anya , ha ga- ebido ịhụ ya n’ anya .
—
Diuterọnọmi 6 : 5-7 ;
Ilu 22 : 6
Gịnị ka ị ga- eme ka ihe ị na- akụziri ụmụ gị ruo ha n’ obi ?
Okwu Chineke , bụ́ Baịbụl , na- akpa ike .
(
Ndị Hibru 4 : 12
) N’ ihi ya , nyere ụmụ gị aka ka ha mụta ihe Baịbụl na- akụzi .
Mgbe Jizọs na- akụzi ihe n’ ụwa , ọ jụrụ ndị ọ na- akụziri ihe ajụjụ , gee ha ntị ma kọwaara ha Akwụkwọ Nsọ .
Ọ bụ ya mere ihe ọ gwara ha ji ruo ha n’ obi .
Ọ bụrụ na ị chọrọ ka ihe ị na- agwa ụmụ gị na- eru ha n’ obi , na- akụziri ha ihe otú ahụ Jizọs si kụzie ihe .
—
Luk 24 : 15-19 ,
27 ,
32
Ihe ọzọ ga- enyere ụmụ gị aka ka ha mata onye Chineke bụ ma hụ ya n’ anya bụ akụkọ dị iche iche dị na Baịbụl bụ́ ndị gosiri otú Chineke si mesoo ndị mmadụ ihe .
Ị gaa na www .
jw .
org / ig , ị ga- ahụ akụkọ Baịbụl a na- egere egere , akwụkwọ , na vidio ndị ga- enyere ụmụ gị aka ka ha mata onye Chineke bụ ma hụ ya n’ anya .
—
Ụlọ Nche Febụwarị 1 , 2015
Gịnị Ka Ị Ga- eme Ka Ọrụ Gị Na- atọ Gị Ụto ?
Isiokwu Ndị Dị n’ Akwụkwọ A
Ọ̀ Ka Bara Uru Ịna-arụsi Ọrụ Ike ?
Otú a ọ dị Alex ka ọ dịkwa ọtụtụ ndị taa .
Ha anaghị achọ ịrụsi ọrụ ike .
E nwere ihe Aaron , bụ́ otu nwoke na- arụzi ụgbọala , kwuru .
Ọ sịrị : “ Ọtụtụ ndị chere na ha akarịala ọrụ ha na- arụ n’ ihi na ọ bụ ọrụ a na- eleda anya .
Ebumnobi ha bụ ka ha na- arụgodị ya ruo mgbe ha ga- enweta ọrụ ka ya mma . ”
Gịnị mere ọtụtụ ndị ji eche na ha ekwesịghị ịna-arụ ọrụ siri ike ?
Ọ ga- abụ na ihe mere ha ji eche otú ahụ bụ n’ ihi na ndị ụlọ ọrụ mgbasa ozi na- emekarị ka ndị mmadụ na- eche na ha ekwesịghị ịna-enye ndụ ha nsogbu .
Otu nwoke na- arụzi ụlọ aha ya bụ Matthew sịrị na “ ndị mmadụ na- ekwu na ọ na- abụ mmadụ na- arụsikwu ọrụ ike , obi ana-ajọkwu ya njọ . ”
Otu nwoke na- arụzikwa ụlọ aha ya bụ Shane kwukwara ihe yiri ihe a Matthew kwuru .
Ọ sịrị : “ Ihe ndị mmadụ chọziri ugbu a bụ ha na- arụ obere ọrụ , a na- akwụ ha nnukwu ụgwọ . ”
Ma , ọtụtụ ndị na- enwe obi ụtọ bụ ndị na- arụsi ọrụ ike .
O nwere ihe otu nwa okorobịa dị afọ iri abụọ na ise aha ya bụ Daniel kwuru .
Nwa okorobịa a na- arụ ụlọ .
O kwuru , sị : “ Mmadụ ịrụsi ọrụ ike na- atọ ụtọ , karịchaa ma ọ bụrụ na ihe onye ahụ na- arụ bụ ihe ga- aba ezigbo uru . ”
Nwa okorobịa ọzọ dị afọ iri abụọ na atọ aha ya bụ Andre , kwukwara ihe yiri ihe a Daniel kwuru .
Ọ sịrị : “ Ekwetara m na ịrụsi ọrụ ike na- eme ka mmadụ nwee obi ụtọ .
Ma , naanị ihe ịrụ obere ọrụ ga- akpatara mmadụ bụ ike ọgwụgwụ na obi ọjọọ . ”
Gịnị nyeere Daniel , Andre na ndị ọzọ aka ile ịrụsi ọrụ ike anya otú kwesịrị ekwesị ?
Ọ bụ ime ihe Baịbụl kwuru .
Baịbụl na- agba anyị ume ka anyị na- adị uchu n’ ọrụ anyị .
Baịbụl gwakwara anyị ihe anyị ga na- eme ka ọrụ anyị nwee ike
na- atọ anyị ụtọ .
Olee ihe ụfọdụ Baịbụl kwuru ga- enyere gị aka ịna-enwe obi ụtọ n’ ọrụ gị ?
Biko , gụọ isiokwu na- eso nke a ka ị hụ ha .
Gịnị Ka Ị Ga- eme Ka Ịrụsi Ọrụ Ike Na- atọ Gị Ụtọ ?
WERE ỌRỤ GỊ KA IHE NA- ABARA GỊ URU
Ma ị̀ na- arụ ọrụ e ji ike ọkpụkpụ aka arụ , ma ị̀ na- arụ n’ ọfis , ma ị̀ na- arụkwanụ ụdị ọrụ ọzọ , cheta na “ uru dị n’ ụdị ndọgbu n’ ọrụ niile . ”
(
Ilu 14 : 23
) Olee uru dị na ya ?
Ma ọ́ dịghị ihe ọzọ , ị ga- esi na ya na- enweta ihe ị ga- eji na- egbo mkpa gị .
Chineke kwere ndị na- efe ya nkwa na ya ga na- egboro ha mkpa ha .
(
Matiu 6 : 31 , 32
) Mana , ọ chọkwara ka anyị na- agbalị akpa afọ anyị n’ arụrụghị aka .
—
2 Ndị Tesalonaịka 3 : 10
N’ ihi ya , i kwesịrị ị na- ele ọrụ gị anya ka ihe na- enyere gị aka ime ihe i kwesịrị ime .
Ọrụ anyị na- enyere anyị aka igbo mkpa anyị .
Otu nwa okorobịa dị afọ iri abụọ na ise aha ya bụ Joshua kwuru , sị : “ Ọ bụrụ na ị na- akpali afọ gị , e kwesịrị ikwe gị n’ aka .
Ọ bụrụkwa na ị na- akpata ego na- ezuru gị igbo mkpa gị , mara na ọrụ ị na- arụ efughị ọhịa . ”
Ọrụ ị na- arụsi ike ga- emekwa ka ị mara na i zuru ka e mee .
A sịdị kwuwe , ịrụsi ọrụ ike adịghị mfe .
Ọ bụrụ na anyị agbalịa na- arụ ọrụ anyị , ọ sọgodị ya ya bụrụ na o siri ike , anyị ga na- enwe obi ụtọ n’ ihi na anyị ma na anyị na- agba mbọ eme ihe na- adịghị mfe .
Obi ga- adịkwa anyị ụtọ na anyị na- eme ihe gosiri na anyị abụghị ndị umengwụ .
(
Ilu 26 : 14
) Ihe ndị a gosiri na ịrụsi ọrụ ike na- eme ka mmadụ mara na ya zuru ka e mee .
Aaron anyị dere ihe o kwuru
n’ isiokwu bu nke a ụzọ kwukwara , sị , “ Obi na- adị m ụtọ ma m rụchaa ọrụ lọta .
Ọ bụ eziokwu na ike na- agwụcha m , o nwekwara ike ndị ọzọ agaghịdị ama na o nwere ihe m rụrụ , ma ama m na agbaala m mbọ . ”
TINYE UCHE GỊ N’ ỌRỤ GỊ
Baịbụl kwuru okwu ọma banyere nwoke “ nwere nkà n’ ọrụ ya , ” na nwaanyị ‘ na- arụ ọrụ ọ bụla aka ya nwere mmasị ịrụ . ’
(
Ilu 22 : 29 ;
31 : 13
) Nke bụ́ eziokwu bụ na mmadụ ga- agbarịrị mbọ tupu ọrụ ya edoo ya anya .
Ọ bụrụkwa na ọrụ mmadụ na- arụ edoghị ya anya , ọ ga- esi ike ka ọ na- atọ onye ahụ ụtọ .
Ọ ga- abụ ya mere ọrụ ọtụtụ ndị anaghị atọ ha ụtọ n’ ihi na ha agbasibeghị mbọ ike ka ọrụ ha doo ha anya .
Nke bụ́ eziokwu bụ na mmadụ nwere ike ime ka ụdị ọrụ dị iche iche na- atọ ya ụtọ .
Naanị ihe onye ahụ ga- eme bụ itinye uche ya n’ ọrụ ahụ mụta ya nke ọma .
Otu nwa okorobịa dị afọ iri abụọ na anọ aha ya bụ William kwuru , sị : “ Mmadụ tinye ike ya niile n’ ọrụ ọ na- arụ ma hụ ihe ọ rụpụtara , obi na- abụ ya sọ aṅụrị .
Ma , obi agaghị abụ onye ahụ sọ aṅụrị ma ọ bụrụ na o ji aghụghọ rụọ ọrụ ahụ ma ọ bụkwanụ na ọ rụrụ ya elu elu . ”
NA- ECHETA OTÚ ỌRỤ GỊ SI ABARA NDỊ ỌZỌ URU
Adịla na- eche naanị gbasara ego ole ị na- enweta n’ ọrụ ị na- arụ .
Kama nke ahụ , jụọ onwe gị ajụjụ ndị a : ‘ Olee uru ọrụ a m na- arụ bara ?
Gịnị ga- eme ma ọ bụrụ na a rụghị ya , ma ọ bụkwanụ na a rụghị ya nke ọma ?
Olee otú ọrụ a m na- arụ si abara ndị ọzọ uru ? ’
Ọ ga- adị mma ma i chebara ajụjụ nke ikpeazụ a ezigbo echiche , n’ ihi na ọrụ mmadụ na- arụ ga- akacha na- atọ ya ụtọ ma ọ hụ otú o si abara ndị ọzọ uru .
Jizọs sịdịrị na “ a na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) Ihe anyị na- eme na- abara ndị ahịa anyị na ndị anyị na- arụrụ ọrụ uru .
Ma , ọ na- abakwara ndị ezinụlọ anyị na ndị nọ ná mkpa uru .
Ndị ezinụlọ anyị .
Ọ bụrụ na onyeisi ezinụlọ na- agba mbọ na- akpa afọ ezinụlọ ya , o pekata mpe , e nwere ụzọ abụọ ihe ọ na- eme si abara ndị ezinụlọ ya uru .
Nke mbụ bụ na ọ na- eme ka ha nweta ihe ndị dị ha mkpa , ya bụ , ihe oriri , uwe , na ebe obibi .
Onye na- agba mbọ otú a na- eme ihe Chineke gwara ndị isi ezinụlọ ka ha na- eme , ya bụ , ka ha ‘ na- egboro ndị nke ha mkpa ha . ’
(
1 Timoti 5 : 8
) Nke abụọ bụ na onye na- agba mbọ akpa afọ ezinụlọ ya na- akụziri ụmụ ya na ịrụsi ọrụ ike bara uru .
Shane , onye anyị dere ihe o kwuru n’ isiokwu bu nke a ụzọ , kwuru , sị : “ E ji ịrụsi ọrụ ike mara papa m .
Kemgbe ụwa ya , ọ na- arụsi ọrụ ike , na- akwụwakwa aka ya ọtọ .
Ọrụ kapịnta ka ọ rụrụla karịchaa .
Esi m n’ aka ya mụta uru ọ bara ịrụ ọrụ aka ga- abara ndị ọzọ uru . ”
Ndị nọ ná mkpa .
Pọl Onyeozi gwara Ndị Kraịst ka ha ‘ na- arụsi ọrụ ike ka ha nwee ihe ha ga- ekenye ndị nọ ná mkpa . ’
(
Ndị Efesọs 4 : 28
) N’ eziokwu , ọ bụrụ na anyị na- agba mbọ na- akpa afọ anyị na ndị ezinụlọ anyị , anyị nwekwara ike inwe ihe anyị ga- enyetụ ndị ọ na- enweghị ka ọ hà ha .
(
Ilu 3 : 27
) Ihe a gosiri na ịrụsi ọrụ ike na- eme ka mmadụ nwee ihe
ọ ga- enyetụ onye ọzọ , si otú ahụ nweta obi ụtọ a na- enweta n’ inye ihe .
NA- ARỤ IHE KARỊRỊ IHE A TỤRỤ ANYA KA Ị RỤỌ
Mgbe Jizọs na- akụziri ndị mmadụ ihe n’ elu ugwu , ọ gwara ha , sị : “ Ọ bụrụkwa na onye nwere ikike amanye gị ịga otu maịl , soro ya gaa maịl abụọ . ”
(
Matiu 5 : 41
) Olee otú i nwere ike isi mee ihe a Jizọs kwuru ma a bịa n’ ọrụ ị na- arụ ?
Kama ịrụ naanị obere ihe kwụsị , gbalịa rụọ ihe
karịrị
ihe a tụrụ anya ka ị rụọ .
Kpebie ihe ndị ị ga- eme .
Dị ka ihe atụ , kpebisie ike na ị ga- eme ka ọrụ gị ka mma , ma ọ bụkwanụ na ị ga- arụ ya ngwa ngwa karịa .
Elegharala ihe ọ bụla gbasara ọrụ gị anya , ọ sọgodị ya ya bụrụ ntakịrị ihe .
Ọ bụrụ na ị na- agba mbọ arụ ihe karịrị ihe a tụrụ anya ka ị rụọ , o nwere ike ime ka ọrụ gị na- atọ gị ụtọ .
Gịnị mere ọ ga- eji na- atọ gị ụtọ ?
Ọ bụ n’ ihi na ọ bụ
gịnwa
ji aka gị kpebie ịrụ karịa ihe a tụrụ anya na ị ga- arụ .
Ị naghị eme ya n’ ihi na mmadụ na- amanye gị mee ya .
(
Faịlimọn 14
) Ihe a na- echetara anyị ihe dị n’ akwụkwọ
Ilu 12 : 24
.
Ebe ahụ sịrị : “ Ọ bụ aka ndị dị uchu ga- achị achị , ma aka dị umengwụ ka a ga- amanye ịrụ ọrụ . ”
O nwere ike a naghị amanye gị ịrụ ọrụ ma ọ bụ ịgba ohu .
Ma , ọ bụrụ na ị naghị arụ ihe a tụrụ anya ka ị rụọ , o nwere ike ịdị gị ka ị̀ na- agba ohu n’ ihi na a ga na- atụ anya ka ị rụkwuo .
Ma , ọ gaghị adị onye na- arụ ihe karịrị ihe a tụrụ anya ka ọ rụọ ka ọ̀ na- agba ohu , n’ ihi na ọ bụ ya
ji aka ya kpebie
ịrụ ya .
EKWELA KA ỌRỤ GỊ GBOCHIE GỊ IME IHE NDỊ ỌZỌ DỊ MKPA
Ịrụsi ọrụ ike dị mma .
Ma , anyị kwesịkwara icheta na e nwere ihe ndị ọzọ anyị kwesịrị ịna-eme ná ndụ .
Baịbụl gbara anyị ume ka anyị dị uchu n’ ọrụ anyị .
(
Ilu 13 : 4
) Ma , ọ gwaghị anyị ka anyị na- anwụ n’ ọrụ .
Ekliziastis 4 : 6
sịrị na “ obere ezumike dị mma karịa ịrụsi ọrụ ike gabiga ókè na ịchụso ifufe . ”
Gịnị ka ihe a e kwuru n’ Ekliziastis pụtara ?
Ọ pụtara na ọ bụrụ na mmadụ na- arụgbu onwe ya n’ ọrụ , o nwere ike onye ahụ agaghịzi eji obi ụtọ eri ihe ọ na- arụta n’ ọrụ .
Onye ahụ ga- adị ka onye ‘ na- achụso ifufe . ’
O nweghịzi uru ọrụ ya baara ya .
Baịbụl ga- enyeliri anyị aka ịna-ele ọrụ anyị anya otú kwesịrị ekwesị .
Ọ gwara anyị ka anyị na- agba mbọ n’ ọrụ anyị .
Ma , ọ gwakwara anyị ka anyị “ chọpụta ihe ndị ka mkpa . ”
(
Ndị Filipaị 1 : 10
) Gịnị bụ ihe ndị ahụ ka mkpa ?
Ihe ndị so na ha bụ iso ndị ezinụlọ anyị na ndị enyi anyị na- anọrị .
Ma , nke kacha mkpa bụ iwepụta oge na- eme ihe ndị gbasara ofufe Chineke , dị ka ịgụ Baịbụl na ịtụgharị uche na ya .
Ndị na- arụsi ọrụ ike ma na- ewepụta oge eme ihe ndị ọzọ dị mkpa na- aka enwe obi ụtọ n’ ọrụ ha .
William anyị dere ihe o kwuru ná mmalite kwuru , sị : “ Otu onye m na- arụburu ọrụ bụ onye e ji ama atụ ma a bịa n’ ịrụsi ọrụ ike na iwepụta oge eme ihe ndị ọzọ dị mkpa .
Obi na- abụ ndị na- ewetara ya ọrụ sọ aṅụrị maka otú o si arụrụ ha ọrụ nke ọma .
Ma , a gbasahaala ọrụ , ọ na- etinyezi uche n’ ihe gbasara ndị ezinụlọ ya na ihe gbasara ofufe ọ na- efe Chineke .
Ịgwa gị eziokwu , o so ná ndị m ma kacha enwe obi ụtọ . ”
Gịnị Mere O Ji Dị Mma Ka Ị Mụọ Baịbụl ?
BAỊBỤL NA- AKỌ IHE OTÚ O SI MEE
Eric :
Biko , anaghị m enwecha mmasị ịkpa ihe gbasara Baịbụl .
Boniface :
Nsogbu adịghị .
Aha m bụ Boniface .
Aha nke gị kwanụ ?
Eric .
Ndeewo .
Olee otú i mere ?
Biko , ka m jụtụ gị , ị̀ na- aga chọọchị mgbe ị dị obere ?
Ee .
Ma , mgbe m bara mahadum , m bịara chefuo ihe gbasara chọọchị .
Èéè ?
Olee ihe ị gụrụ na mahadum ?
Agụrụ m gbasara ihe ndị mere n’ oge ochie .
Ọ na- atọ m ụtọ ịgụ akụkọ gbasara ndị mgbe ochie .
Akụkọ na- atọkwa mụnwa ụtọ .
Ị manụ na a kọrọ ọtụtụ akụkọ na Baịbụl .
Baịbụl ò so n’ akwụkwọ ndị ị gụrụ mgbe ahụ ị nọ mahadum ?
Mba .
Ama m na Baịbụl dị mma ọgụgụ , ma , amaghị m na ọtụtụ akụkọ dị n’ ime ya .
Ama m na ọ ga- amasị gị ka m gosi gị ihe ụfọdụ dị na Baịbụl .
Amaghị m ma ì nwere ohere ugbu a ka m gositụ gị ihe ndị mere eme a kọrọ na Baịbụl .
Ngwanụ .
Ma , enweghị m Baịbụl .
Nsogbu adịghị .
Ka m jiri nke m gosi gị ya .
Ebe mbụ m chọrọ igosi gị bụ n’ akwụkwọ
1 Ihe E Mere isi 29 , amaokwu nke 26 na nke 27
.
Ọ sịrị : “ Ma Devid nwa Jesi chịrị Izrel dum ; ụbọchị ọ chịrị Izrel dị afọ iri anọ .
Ọ chịrị afọ asaa na Hibrọn , chịakwa afọ iri atọ na atọ na Jeruselem . ”
Olee ihe ị chọrọ iji ihe a ị gụrụ ugbu a kọwaa ?
E nwere ndị sị na akụkọ Eze Devid bụ akụkọ ifo .
Olee otú mmadụ ga- esi kwuo ụdị ihe ahụ ?
Otu ihe mere ha ji ekwu otú ahụ bụ na e wezụga Baịbụl , o siri ike ịhụ akwụkwọ ọzọ kọrọ gbasara Devid .
Ma , n’ afọ 1993 , ụfọdụ ndị na- amụ banyere ihe ndị mgbe ochie gwupụtara otu nkume ndị mgbe ochie dere ihe na ya .
A sụgharịa otu n’ ime okwu ndị e dere na ya , ọ pụtara “ Ụlọ Devid . ”
Èèé !
Onye ọzọ Baịbụl kọrọ gbasara ya ndị mmadụ na- ekwetaghị na ọ dịrị ndụ bụ Pọntiọs Paịlet .
Ọ bụ otu n’ ime ndị gọvanọ chịrị n’ oge Jizọs nọ n’ ụwa .
E dere aha ya na
Luk isi 3
, amaokwu 1 .
E nwekwara ndị ọchịchị ndị ọzọ e dere aha ha ebe a .
Ọọ eziokwu .
O nwere ebe sịrị na “ mgbe Pọntiọs Paịlet bụ gọvanọ Judia , Herọd abụrụkwa onye na- achị ógbè Galili . ”
Ọọ ya .
O teela ụfọdụ ndị gụrụ
akwụkwọ kwuwere na akụkọ gbasara Pọntiọs Paịlet emeghị eme .
Ma , ihe dị ka afọ iri ise gara aga , a chọtara otu nkume n’ ala Izrel .
E dekwara Pọntiọs Paịlet na ya .
Hmm .
Anụtụbeghị m ihe ndị a mbụ .
Obi dị m ụtọ na ị matala ha ugbu a .
Ịgwa gị eziokwu , ama m na Baịbụl bụ akwụkwọ e leruru anya dee .
Ahụkwala m na ọ kọrọ ihe ndị mere eme , ma echeghị m na ihe dị na ya ga- abara ndị mmadụ uru n’ oge anyị a .
O TEELA E DERE BAỊBỤL , MA Ọ KA BARA URU N’ OGE ANYỊ A
Ọ bụ ihe ọtụtụ ndị na- ekwu .
Ma , mụnwa chere na Baịbụl ka bara uru n’ oge a .
Ihe mere m ji kwuo otú ahụ bụ na ihe na- akpa ụmụ mmadụ kemgbe ụwa agbanwebeghị .
Dị ka ihe atụ , ihe oriri , uwe , na ụlọ na- adị ndị mmadụ mkpa kemgbe ụwa .
Anyị na- achọkwa ka anyị na ndị ọzọ dịrị ná mma nakwa ka ezinụlọ anyị dịrị n’ udo .
Ọ́ bụghị eziokwu ?
Baịbụl gwara anyị otú anyị ga- esi nweta ihe ndị a niile anyị chọrọ .
Ọọ ya mere m ji sị na Baịbụl bara uru taa .
Kọwatụkwuoro m otú o si baa uru .
Ihe m na- ekwu bụ na o nwere ihe ndị e dere na Baịbụl ga- abara anyị uru taa n’ agbanyeghị na o teela e dere ha .
N’ agbanyeghị na o teela e dere Baịbụl , ọtụtụ ihe e dere na ya na- abara anyị ezigbo uru taa otú ahụ ọ baara ndị oge ochie
Èéè ?
Dị ka gịnị na gịnị ?
Dị ka ihe atụ , ọ gwara anyị achụla ego ọnwụ ọnwụ , gwakwa anyị otú anyị na ndị ezinụlọ anyị na ndị ọzọ ga- esi na- adị n’ udo .
Baịbụl dị ka anya anyị ji ahụ ụzọ .
Dị ka ihe atụ , ị manụ na ọ naghị adịcha mfe nwoke ime ka ezinụlọ ya dịrị n’ udo .
Ọọ eziokwu .
Ọ fọrọ obere ka ọ bụrụ otu afọ mụ na nwunye m lụrụ , ma mụ na ya ka na- enwekarị nghọtahie .
O nwere ihe ndị Baịbụl kwuru ga- enyere unu aka .
Ụfọdụ n’ ime ha dị n’ akwụkwọ Ndị Efesọs .
Ka anyị gụọ
Ndị Efesọs isi 5 ,
amaokwu 22 , 23
nke 28
.
Biko , ị̀ ga- agụtụnụ ebe ahụ ?
Nsogbu adịghị .
Ọ sịrị : “ Ka ndị bụ́ nwunye na- edo onwe ha n’ okpuru ndị di ha dị ka n’ okpuru Onyenwe anyị , n’ ihi na di bụ isi nke nwunye ya dị ka Kraịst bụkwa isi nke ọgbakọ ahụ , ebe ọ bụ onye nzọpụta nke ahụ́ a . ”
Nke iri abụọ na asatọ
sịrị : “ N’ ụzọ dị otú a , ndị bụ́ di kwesịrị ịdị na- ahụ nwunye ha n’ anya dị ka ahụ́ nke ha .
Onye hụrụ nwunye ya n’ anya hụrụ onwe ya n’ anya . ”
I meela .
Ọ bụrụ na di na nwunye ana-eme ihe a e kwuru ebe a , ì chere na ha agaghị na- ebi n’ udo ?
Ha ga na- ebi .
Ma , ọ naghịkwa adịcha mfe ime ihe a e kwuru ebe a .
Ọ bụ eziokwu .
O nweghị onye zuru okè .
Ọọ ya mere amaokwu ọzọ dị n’ isi nke ise ahụ ji sị ka anyị ghara ịna-eme ka ndị na- enweghị ezi uche .
*
O nweghị onye kwesịrị ịna-eche na di ya ma ọ bụ nwunye ya ga na- emetacha ihe niile .
Mụ na nwunye m achọpụtala na Baịbụl ga- enyeliri anyị aka ịna-agbaghara ibe anyị .
Ihe a amaokwu a kwuru amaka .
Ndịàmà Jehova nwere ebe ha na- edebe ihe n’ Ịntanet .
Ihe ndị ga- enyere di na nwunye aka dịkwa ebe ahụ .
Ọ bụrụ na ị ka nwetụkwuru ohere , m nwere ike igosi gị ụfọdụ n’ ime ha .
Ọ dị mma .
Adres ebe anyị na- edebe ihe n’ Ịntanet bụ www .
jw .
org / ig .
Ebe a bụ isimbido ya .
Hhmm .
Foto ndị a amaka .
Ha bụ foto ebe ụmụnna anyị na- ekwusa ozi ọma n’ ebe dị iche iche n’ ụwa .
Ehee , lekwa ebe ahụ m na- agwa gị .
Isiokwu ya bụ “ Ihe
Ga- enyere Ndị Di na Nwunye na Ndị Nne na Nna Aka . ”
N’ ebe a , e nwere isiokwu ndị kwuru ihe dị iche iche ga- enyere di na nwunye aka .
Olee nke masịrị gị ?
Ọọ nke a sịrị : “
Idozi Nsogbu n’ Ezinụlọ Gị
. ”
Ka m lee ma ò nwere ihe m ga- ahụ na ya ga- enyere m aka idozi nsogbu n’ ezinụlọ m .
Isiokwu a kwuru ihe anọ ga- enye aka idozi nsogbu .
Legodị ihe paragraf a kwuru .
Ị̀ ga- agụtụnụ ya ?
Nsogbu adịghị .
Ọ sịrị : “ Otú ahụ nkwurịta okwu si dị mkpa n’ alụmdi na nwunye , ka ịhụnanya na nsọpụrụ dịkwa mkpa . ”
I meela .
O nwere amaokwu Baịbụl e dere ebe a .
Ị pịa ya aka , ya emepee .
Ehee , o mepeela .
Ndị Efesọs 5 : 33
.
Ọ sịrị : “ Ka onye ọ bụla n’ ime unu hụ nwunye ya n’ anya dị ka ọ hụrụ onwe ya n’ anya ; n’ aka nke ọzọ , onye bụ́ nwunye kwesịrị ịdị na- akwanyere di ya ùgwù nke ukwuu . ”
Ị̀ chọpụtara na ihe e kwuru ebe a mmadụ ga- eme bụ ihe di ya ma ọ bụ nwunye ya
chọrọ ka o meere ya ?
Aghọtachaghị m ihe ị na- ekwu .
Ọ̀ ọ na ndị di anaghị achọ ka ndị nwunye ha na- akwanyere ha ùgwù , ndị nwunye ana-achọkwa ka ndị di ha na- egosi ha na ha hụrụ ha n’ anya ?
Ọ bụrụ na di ana-egosi nwunye ya na ọ hụrụ ya n’ anya , í cheghị na ọ ga- adịrị nwunye ya mfe ịkwanyere ya ùgwù ?
Eche m na ọ ga- adịrị ya mfe .
O ruola ihe fọrọ obere ka ọ bụrụ puku afọ abụọ e dere amaokwu Baịbụl a .
Ma ọ bụrụ na di na nwunye ana-eme ihe e kwuru na ya , ọ ga- enyere ha aka ịna-ebi n’ udo .
Ahụla m na Baịbụl bara uru karịa otú m chere .
Obi dị m ụtọ maka ihe a mụ na gị kwurịtara .
M ga- achọkwa ka mụ na gị hụ ụbọchị ọzọ ka ị gwa m ihe ị gụtara n’ isiokwu nta sịrị , “ Ihe Anọ A Ga- eme Iji Dozie Nsogbu . ”
Ọ dịkwa n’ isiokwu a anyị kparịtara .
Ọ dị mma .
Mụ na nwunye m ga- agụ ya tupu ụbọchị ọzọ anyị ga- ahụ .
Otú Baịbụl Si Zaa M Ajụjụ M Niile Ha Edoo M Anya Tọrọ M Ezigbo Ụtọ
NDỤ M BIRI NA MBỤ :
A mụrụ m n’ obodo Sekashfọhirivarụ dị na Họngarị .
Ọ karịala otu puku afọ obodo a dịwara .
Ọ ka na- ewute m ma m cheta ihe ndị e mebisịrị n’ obodo a mgbe a na- alụ agha ụwa nke abụọ .
Ọ bụ mụ na mpa nnukwu m na mma nnukwu m bi mgbe m dị obere .
Ha anaghị apụ m apụ n’ obi , karịchaa mma nnukwu m aha ya bụ Elisabeth .
Ihe ọ kụziiri m mere ka m nwee okwukwe siri ike na Chineke .
Malite mgbe m dị afọ atọ , mụ na ya na- eso ekpe Ekpere Onyenwe Anyị ná mgbede ọ bụla .
Ma , ọ bụ mgbe m dị ihe dị ka afọ iri abụọ na asatọ ka m ghọtara ihe ekpere ahụ pụtara .
Ọ bụ mpa nnukwu m na mma nnukwu m na- elekọta m mgbe m dị obere maka na mpa m na mma m na- arụ ọrụ ehihie na abalị ka ha nweta ego ha ga- eji azụta ụlọ nke anyị .
Ma , na Satọdee nke abụọ n’ ọnwa ọ bụla , anyị niile na- ezukọta rie nri .
Oge ndị ahụ anyị na- ezukọta na- atọ m ezigbo ụtọ .
N’ afọ 1958 , mpa m na mma m mechara zụta ụlọ , mụ na ha ebirizie .
Obi tọkwara m ezigbo ụtọ na mụ na ha bizi .
Ma , mgbe ọnwa isii gara , ọrịa kansa gburu mpa m , obi ụtọ m niile ahụ ebie .
Obi gbawara m .
Echetara m otu ụbọchị m nọ na- ekpe ekpere na- ajụ Chineke , sị : “ Chineke , arịọrọ m gị ka i nyere mpa m aka ka ọ gbakee , achọghị m ka ọ nwụọ .
Gịnị mere i meereghị m ihe m rịọrọ gị ? ”
M nọ na- achọsi ike mgbe ahụ ka m mata ma mpa m ọ̀ gaala eluigwe ka ọ̀ bụ na nke ya agaala kpamkpam .
M hụ ụmụaka ndị ọzọ mpa ha ka nọ ndụ , ya ana-adị m ka m bụrụ ha .
Ọ na- esi ike otu ụbọchị agafee mụ aghara ịga ebe e liri mpa m .
M gagidere ebe ahụ ruo ọtụtụ afọ .
Ọ na- abụ m rute n’ ili ya , mụ egbuo ikpere n’ ala na- arịọ Chineke , sị : “ Chineke , biko , m chọrọ ịma ebe mpa m nọ . ”
M rịọkwara Chineke ka o mee ka m mata ihe o bu n’ obi kee ụmụ mmadụ .
Mgbe m dị afọ iri na atọ , ekpebiri m ịmụ asụsụ Jaman .
E nwere ọtụtụ akwụkwọ ndị bara uru e dere n’ asụsụ Jaman .
Uche m bụ na m ga- ahụ nke ga- aza m ajụjụ ndị na- echu m ụra .
N’ afọ 1967 , ebidoro m ịmụ asụsụ Jaman n’ obodo Jina .
Jina dịbu n’ ebe a na- akpọ Ist Jamanị .
M ji obi m niile na- agụ akwụkwọ ndị Jamanị bụ́ ọkachamara dere , karịchaa ndị nke kwuru gbasara ihe mere e ji kee mmadụ .
M gụtara ihe ndị tọrọ m ezigbo ụtọ n’ akwụkwọ ndị ahụ , ma o nweghị nke zara m ajụjụ ndị ahụ otú doro m anya .
M nọgidere na- arịọ Chineke ka o nyere m aka ka m mata azịza ajụjụ ndị ahụ .
OTÚ BAỊBỤL SI GBANWEE NDỤ M :
N’ afọ 1970 , alọghachiri m Họngarị .
Ọ bụkwa ebe ahụ ka m hụrụ onye m mechara lụọ .
Aha ya bụ Rose .
N’ oge ahụ , ọ bụ ọchịchị Kọmunist na- achị Họngarị .
Obere oge anyị lụchara , mụ na nwunye m gbagara Ọstria .
Ihe anyị bu n’ obi gbaga ebe ahụ bụ ka anyị si ebe ahụ kwaga Sidni dị n’ Ọstrelia , ebe nwanne mma m bi .
O teghị aka mụ enweta ọrụ n’ Ọstria .
Otu ụbọchị , onye mụ na ya na- arụ ọrụ gwara m na m nwere ike ịhụ azịza ajụjụ m niile na Baịbụl .
O nyere m akwụkwọ ụfọdụ e ji amụ Baịbụl .
Agụchara m akwụkwọ ndị ahụ ozugbo , chọọkwa ịmatakwu ihe ndị ọzọ .
Achọpụtara m na ndị bipụtara akwụkwọ ndị ahụ bụ Ndịàmà Jehova .
N’ ihi ya , edegaara m ha akwụkwọ ka ha zitekwuoro m akwụkwọ ndị ọzọ .
N’ ụbọchị mere ya otu afọ anyị lụrụ , otu nwa okorobịa Ọstria bụ́ Onyeàmà Jehova bịara n’ ụlọ anyị .
O wetaara m akwụkwọ ndị ahụ m kwuru ka e wetara m , ọ gwakwara m na ya ga- achọ ka mụ na ya mụwa Baịbụl , mụ ekweta .
Mụ na ya na- amụ ihe ugboro abụọ n’ izu n’ ihi na m chọsiri ike ịmụtakwu ihe .
Anyị na- anọru ihe dị ka awa anọ ma anyị mụwa ihe .
Ihe Ndịàmà Jehova ji Baịbụl kụziere m tọrọ m ezigbo ụtọ .
Mgbe ha gosiri m aha Chineke , bụ́ Jehova , na Baịbụl m e dere n’ asụsụ Họngarịan , o juru m anya .
N’ ime afọ iri abụọ na asaa m gara chọọchị , o nweghị ụbọchị m nụrụ aha Chineke na chọọchị anyị .
Otú Baịbụl si zaa m ajụjụ ndị ahụ m nwere ha edoo m anya tọrọ m ezigbo ụtọ .
Dị ka ihe atụ , amụtara m na ndị nwụrụ anwụ amaghị ihe ọ bụla , ha dị ka ndị nọ n’ oké ụra .
(
Ekliziastis 9 : 5 ,
10 ;
Jọn 11 : 11-15
) Amụtakwara m na Jehova kwere anyị nkwa na ya ga- ewetara anyị ụwa ọhụrụ ebe ‘ ọnwụ na- agaghị adị ọzọ . ’
(
Mkpughe 21 : 3 , 4
) Ebe ọ bụkwa na “ a gaje inwe mbilite n’ ọnwụ ” n’ ụwa ọhụrụ ahụ , m na- atụ anya ịhụ mpa m ọzọ .
—
Ọrụ Ndịozi 24 : 15
Nwunye m bidokwara mụwa Baịbụl .
Anyị tinyere uche anyị n’ ihe anyị na- amụ .
N’ ime ọnwa abụọ , anyị mụchakwara akwụkwọ anyị ji na- amụ Baịbụl .
O nweghị ọmụmụ ihe Ndịàmà Jehova na- akwa anyị .
Otú Ndịàmà Jehova si hụ ibe ha n’ anya , na- enyere ibe ha aka , ma dịrị n’ otu masịrị anyị nke ukwuu .
—
Jọn 13 : 34 , 35
N’ afọ 1976 , mụ na nwunye m nwetara akwụkwọ ikike ịkwaga Ọstrelia .
Ozugbo anyị ruru Ọstrelia , anyị gbalịrị chọta Ndịàmà Jehova .
Ha nabatara anyị ma mee ka ahụ́ ruo anyị ala .
N’ afọ 1978 , anyị mere baptizim ma ghọọ Ndịàmà Jehova .
URU NDỊ M RITERELA :
Ahụla m azịza ajụjụ ndị ahụ nọ na- echu m ụra kemgbe .
Enwetakwala m Nna kacha nna niile , ya bụ , Jehova Chineke , onye mụ na ya dị ná mma ugbu a .
(
Jems 4 : 8
) Obi bụkwa m sọ aṅụrị n’ ihi na m nwere olileanya ịhụ mpa m n’ ụwa ọhụrụ .
—
Jọn 5 : 28 , 29
N’ afọ 1989 , mụ na nwunye m kpebiri ịlaghachi Họngarị ka anyị nwee ike ịkụziri ndị ikwu na ibe anyị na ndị ọzọ ihe ndị anyị mụtara na Baịbụl .
Obi na- atọ anyị ụtọ na anyị akụzierela ọtụtụ narị mmadụ Baịbụl .
Ihe karịrị mmadụ iri asaa n’ ime ha esorokwala anyị fewe Jehova , mama m sokwa na ha .
M kpere ekpere afọ iri na asaa ka Chineke nyere m aka ka m mata azịza ajụjụ ndị na- echu m ụra .
Afọ iri atọ na itoolu agaakwala kemgbe ahụ , akwụsịbeghị m ikpe ekpere .
Ma , ihe m na- eme ugbu a bụ ịna-ekele Chineke , na- asị ya : “ Nna m , i meela maka ịza m ekpere niile m kpegaara gị mgbe m dị obere . ”
“ Ọ́ bụghị Chineke Nwe Ịkọwa Ihe ? ”
WERE ya na ị na- ahụ Josef ka ọ na- aga na kọrịdọ ụlọ mkpọrọ n’ Ijipt , ọsụsọ ana-agba ya maka ọrụ ọ rụrụ .
Oké anwụ na- acha n’ èzí mere ka ime ụlọ mkpọrọ ahụ dị ka ebe a kwanyere ọkụ .
Ebe a ka o jizi mere ụlọ ya .
Ndị mkpọrọ niile nọ ebe a na- akwanyere ya ùgwù .
Ma , yanwa bụkwa onye mkpọrọ .
Ọ ga- abụrịrị na ọ na- echetakarị mgbe ọ na- elekọta ìgwè atụrụ nna ya n’ ugwu Hibrọn .
Ọ dị afọ iri na asaa mgbe Jekọb nna ya dunyere ya ozi ebe were ya ọtụtụ kilomita iji ruo .
Ma ugbu a ọ nọ n’ ụlọ mkpọrọ , o nweereghịzi onwe ya otú ahụ o nweere onwe ya mgbe ahụ .
Ụmụnne Josef nweere ya anyaụfụ , chọwa otú ha ga- esi gbufuo ya , ma mechaa ree ya ka ọ gaa gbawa ohu .
Ndị zụrụ ya kpọọrọ ya laa Ijipt .
O bidokwara jewe ozi n’ ụlọ Pọtịfa , onyeisi ndị nche eze Ijipt .
Pọtịfa tụkwasịrị Josef obi .
Ma , ihe mere otu ụbọchị mere ka ọ kwụsị ịtụkwasị ya obi .
Nwunye Pọtịfa boro Josef ebubo na ọ chọrọ idina ya n’ ike .
Ọ bụ ebubo a mere e ji tụba Josef n’ ụlọ mkpọrọ .
—
Jenesis , isi nke 37
, na nke 39 .
Josef dịzi afọ iri abụọ na asatọ ugbu a , o meekwala ihe dị ka afọ iri ọ gbara ohu , nọọkwa n’ ụlọ mkpọrọ .
O nweghị mgbe o chere na ụwa ga- adị ya otú a ọ dị ya .
Ọ̀ ga- emecha si n’ ụlọ mkpọrọ a pụta ?
Ọ̀ ga- emecha hụ papa ya karala nká ọzọ ma ọ bụ hụ Benjamin nwanne ya nta ọzọ ?
Afọ ole ka ọ ga- anọ n’ ụlọ mkpọrọ a ?
Ò nwetụla mgbe ụwa dị gị otú a ọ dị Josef ?
Mgbe anyị dị obere , anyị na- atụ anya na ihe ga- agara anyị siriri werere .
Ma , ọ naghị adịcha otú ahụ .
Mgbe ụfọdụ , o nwere ike ịdị anyị ka nsogbu bịaara anyị agaghị ala ala ma ọ bụ na anyị agaghị edili ya .
Ma , ka anyị lee ihe anyị nwere ike ịmụta n’ akụkọ Josef .
“ JEHOVA NỌNYEERE JOSEF ”
Josef ma na Chineke ya , bụ́ Jehova , na- ahụ ihe na- emenụ .
Nke a mere ka obi sie ya ike .
Jehova gọziri Josef n’ agbanyeghị na ọ nọ n’ ụlọ mkpọrọ n’ obodo ọzọ .
Baịbụl kwuru , sị : “ Jehova nọnyeere Josef wee na- egosi ya obiọma ma mee ka ihe ya na- amasị onyeisi na- elekọta ụlọ mkpọrọ ahụ . ”
(
Jenesis 39 : 21-23
) Josef nọ na- arụsi ọrụ ike , na- eme ihe na- amasị Jehova , Jehova ana-agọzikwa ya .
Ọ ga- abụrịrị na ọmụma ọ ma na Jehova nọnyeere ya kasiri ya obi .
Jehova ò bu n’ obi ka Josef nwụọ n’ ụlọ mkpọrọ ?
A jụọ Josef ihe a , o nwere ike ọ gaghị ama ihe ọ ga- aza .
Ma , ọ kwụsịghị ịna-arịọ Chineke ka o nyere ya aka .
Chineke zara ya ekpere ya n’ ụzọ ọ na- atụghị anya ya .
Otu ụbọchị , ihe a na- atụghị anya ya mere .
A kpọbatara mmadụ abụọ na- ejere Fero ozi n’ ụlọ mkpọrọ ahụ Josef nọ .
Otu bụ onyeisi ndị na- emere Fero achịcha , onye nke abụọ abụrụ onyeisi ndị obu ihe ọṅụṅụ Fero .
—
Jenesis 40 : 1-3
Onye na- elekọta ụlọ mkpọrọ ahụ nyere Josef ikike ka ọ na- elekọta mmadụ abụọ ahụ a kpọbatara
ọhụrụ .
N’ otu abalị , ha abụọ rọrọ nrọ gbara ha gharịị .
Mgbe chi bọrọ , Josef chọpụtara na obi adịghị ha mma n’ ihi na ihu ha gbarụrụ agbarụ .
Josef jụrụ ha , sị : “ Gịnị mere ihu unu ji gbarụọ taa ? ”
(
Jenesis 40 : 3-7
) O nwere ike ịbụ na otú o si medaa obi jụọ ha ya mere ka obi ruo ha ala ịkọrọ ya ihe na- enye ha nsogbu n’ obi .
Josef amaghị na ihe ya na ndị ahụ na- aga ịkparịta ga- agbanwe nnukwute ihe ná ndụ ya .
Ma , ha agaaraghị akparịtawa ụka ma á sị na Josef emedaghị obi jụọ ha ihe ha na ya na- alụ .
Ihe a o mere kwesịrị ime ka anyị jụọ onwe anyị , sị , ‘ Ọ bụrụgodị na m nọ ná nsogbu , m̀ ka tụkwasịrị Chineke obi ma na- egosi ndị ọzọ na ihe banyere ha na- emetụ m n’ obi ? ’
Josef gosiri na ihe gbasara ndị mkpọrọ ibe ya na- emetụ ya n’ obi , ọ kwanyekwaara ha ùgwù
Ụmụ nwoke abụọ ahụ gwara Josef na nrọ ha rọrọ na- atụ ha ụjọ n’ ihi na ọ gbara ha gharịị , o nweghịkwa onye ha hụrụ ga- akọwara ha ya .
Ndị Ijipt ejighị nrọ egwu egwu , ha na- agakwurukwa ndị sị na ha na- akọwa nrọ ka ha kọwaara ha nrọ ha .
Ụmụ nwoke abụọ ahụ amaghị na ọ bụ Jehova Chineke Josef mere ka ha rọọ nrọ ahụ .
Ma , Josef ma .
Ọ gwara ha , sị : “ Ọ́ bụghị Chineke nwe ịkọwa ihe ?
Biko , kọọrọnụ m [ nrọ unu ] . ”
(
Jenesis 40 : 8
) Ndị niile ji obi ha dum amụ Baịbụl taa ma na ihe a Josef kwuru bụ eziokwu .
Ọ ga- amagbu onwe ya ma ndị niile sị na ha na- efe Chineke dị umeala n’ obi ka Josef .
Anyị kwesịrị ịna-arịọ Chineke ka o nyere anyị aka ịghọta okwu ya , anyị ekwesịghị ịna-eche na anyị ga- aghọtali okwu Chineke n’ onwe anyị .
—
1 Ndị Tesalonaịka 2 : 13 ;
Jems 4 : 6
Onye nke mbụ kọọrọ Josef nrọ ya bụ onyeisi ndị obu ihe ọṅụṅụ .
Ọ gwara Josef na ọ hụrụ osisi vaịn nwere alaka atọ , alaka ndị ahụ abịa mịa ụyọkọ mkpụrụ vaịn , mkpụrụ ndị ahụ achaakwa , ya aghọrọ ha pịnye n’ iko mmanya Fero .
Jehova mere ka Josef ghọta ihe nrọ ahụ pụtara ozugbo .
Josef gwara obu ihe ọṅụṅụ ahụ na alaka atọ ahụ pụtara ụbọchị atọ .
Ọ gwakwara ya na n’ ime abalị atọ , Fero ga- akpọpụta ya n’ ụlọ mkpọrọ ma kpọghachi ya n’ ọrụ ya .
Ihu obu ihe ọṅụṅụ ahụ gbasapụrụ ozugbo ahụ .
Josef rịọziri ya , sị : “ Biko , gosikwa m obiọma ma kọọrọ Fero banyere m . ”
Josef kọkwaara ya na e si n’ ala Hibru tọrọ ya nakwa na o nweghị ihe ọ bụla o mere e ji tụba ya n’ ụlọ mkpọrọ .
—
Jenesis 40 : 9-15
Mgbe onyeisi ndị na- emere Fero achịcha hụrụ na ihe a kọwaara onyeisi ndị obu ihe ọṅụṅụ dị mma , ọ kọọrọ Josef nrọ nke ya .
Ọ gwara ya na ya bu nkata atọ achịcha dị n’ ime ha , nakwa na anụ ufe nọ na- eri achịcha dị n’ otu n’ ime nkata ndị ahụ .
Mgbe ọ kọchara , Jehova mekwara ka Josef mata ihe nrọ a pụtara .
Ma , ihe nrọ a pụtara agaghị eme onye a na- eme achịcha obi ụtọ .
Josef gwara ya , sị : “ Nke a bụ nkọwa ya : Nkata atọ ahụ bụ ụbọchị atọ .
Abalị atọ taa , Fero ga- akpọpụta gị ma gbupụ gị
isi , ọ ga- akwụwa gị n’ osisi ; anụ ufe ga- erikwa anụ gị . ”
(
Jenesis 40 : 16-19
) Josef mere ka ndị ibe ya fere Chineke .
Ọ katara obi gwa ndị mmadụ ihe Chineke kwuru , ma hà bụ ihe ọma ga- emere ha ma hà bụ ikpe a ga- ama ha .
—
Aịzaya 61 : 2
Abalị atọ Josef kọwachara nrọ a , ihe o kwuru mezuru .
Fero mere ememme ndị fere Chineke n’ oge ochie na- emeghị , ya bụ , ememme ncheta ọmụmụ ya .
Ọ nọkwa n’ ememme ahụ kwuo ihe a ga- eme ndị ahụ na- ejere ya ozi nọ n’ ụlọ mkpọrọ .
E gburu onyeisi ndị na- emere Fero achịcha , kpọghachikwa onyeisi ndị obu ihe ọṅụṅụ Fero n’ ọrụ ọ na- arụbu , otú ahụ Josef kwuru .
Ma , obu ihe ọṅụṅụ ahụ chefuru Josef .
—
Jenesis 40 : 20-23
“ Ọ BỤGHỊ M KA Ọ DỊ N’ AKA ! ”
Afọ abụọ ihe a mechara , Josef ka nọkwa n’ ụlọ mkpọrọ .
(
) Chegodị otú obi ga- adị ya .
Ọ ga- abụ na ozugbo Jehova mere ka ọ kọwaara ụmụ nwoke abụọ ahụ nrọ ha , ọ bịara na- atụsi anya ike na o ruwela mgbe Jehova ga- eme ka o si n’ ụlọ mkpọrọ pụta .
O nwere ike ịbụ na ụbọchị ọ bụla chi foro , Josef echee na ọ bụ ụbọchị a ga- atọhapụ ya .
Ma , e mechaakwa , ya abụrụ na nkịtị nkịtị .
Ọ ga- abụ na afọ abụọ ahụ bụ afọ ndị kacha siere ya ike ná ndụ .
Ma , o nweghị mgbe ọ kwụsịrị ịtụkwasị Jehova Chineke ya obi .
O kweghị ka ihe mere ya mee ka obi daa ya mbà , ọ nọgidekwara na- atachi obi .
N’ ikpeazụ , nsogbu ndị ahụ medịrị ka okwukwe ya sikwuo ike .
—
Jems 1 : 4
N’ ụwa a nsogbu juru na ya , ò nwere onye n’ ime anyị na- ekwesịghị ịgbalị na- enwekwu ndidi ?
Ihe ga- enyere anyị aka ịna-edi nsogbu ndị na- abịara anyị taa bụ ịna-arịọ Chineke ka o mee ka anyị na- akata obi , ka anyị na- enwe ndidi , nakwa ka obi na- eru anyị ala .
Jehova mere ka obi sie Josef ike nakwa ka o nwee nchekwube .
Ọ ga- emekwara anyị otú ahụ .
—
Ndị Rom 12 : 12 ;
15 : 13
Ọ bụrụgodị na obu ihe ọṅụṅụ ahụ echefuola Josef , Jehova echefubeghị ya .
N’ otu abalị , Jehova mere ka Fero rọọ nrọ abụọ dị egwu .
Ná nrọ nke mbụ , ọ hụrụ ehi asaa ndị mara mma ma maakwa abụba ka ha si n’ Osimiri Naịl na- apụta .
Ọ hụkwara ehi asaa ndị jọrọ njọ ma taakwa ahụ́ ka ha sikwa n’ osimiri ahụ na- apụta .
Ndị nke tara ahụ́ riri ndị nke mara abụba .
Ná nrọ nke abụọ , Fero hụrụ oko ọka asaa dị mma .
Ọ hụkwara oko ọka asaa ọzọ fịkpọrọ afịkpọ , ndị ifufe mere ka ha kpọọ nkụ .
Ndị nke a fịkpọrọ afịkpọ loro ndị nke ahụ dị mma .
Mgbe Fero tetara n’ ụtụtụ , obi ezughị ya ike maka nrọ a ọ rọrọ .
N’ ihi ya , ọ kpọrọ ndị amamihe ya niile na ndị niile na- eme anwansi n’ Ijipt ka ha kọwaara ya nrọ ya .
Ma , o nweghị onye n’ ime ha kọwaliri ya .
(
Jenesis 41 : 1-8
) Anyị amaghị ma ihe merenụ ọ̀ bụ na ha amaghị ihe ha ga- ekwu ka ọ̀ bụ na onye nke a kọrọ gaa n’ aka nri , onye nke ọzọ akọrọ gaa n’ aka ekpe .
Ihe anyị ma bụ na ha menyere Fero ihere .
Ma , Fero ka chọsiri ike ka a kọwaara ya nrọ ya .
Ọ bụ ugbu a ka obu ihe ọṅụṅụ ahụ chetara Josef .
Obi ya bidoro mawa ya ikpe , ya agwazie Fero gbasara Josef , na ọ bụ ya kọwaara ya na onyeisi ndị na- eme achịcha nrọ ha rọrọ afọ abụọ gara aga mgbe ha nọ n’ ụlọ mkpọrọ .
Fero kwuru ka a kpọtara ya Josef ozugbo .
—
Jenesis 41 : 9-13
Chegodị otú obi dị Josef mgbe ndị si n’ obí eze bịara gwa ya na eze chọrọ ịhụ ya .
Ọ gara gbanwee efe ya ozugbo , kpụọkwa afụ ọnụ ya .
O nwekwara ike ịbụ na ọ kpụrụ isi ya ya ana-akwọ mụrụmụrụ n’ ihi na ọ bụ otú ndị Ijipt si eme .
Ọ ga- abụrịrị na ọ rịọsiri Jehova ike ka o nyere ya aka ka ọ mara ihe ọ ga- ekwu n’ ihu eze .
Obere oge , a kpọbatara ya n’ ọmarịcha obí eze , ya eguzoro n’ ihu nnukwu eze a a na- efe ka chi .
Baịbụl kwuru , sị : “ Fero wee sị Josef : ‘ arọrọ m nrọ , ma ọ dịghị onye pụrụ ịkọwa ya .
Ugbu a , anụwo m ka e kwuru banyere gị na ị pụrụ ịnụ nrọ ma kọwaa ya . ’ ”
Ihe Josef gwara ya gosiri ọzọ na Josef dị umeala n’ obi nakwa na ọ tụkwasịrị Chineke obi .
Ọ gwara ya , sị : “ Ọ bụghị m ka ọ dị n’ aka !
Chineke ga- agwa Fero ihe ga- abụ maka ọdịmma ya . ”
—
Jenesis 41 : 14-16
Josef medara obi sị Fero : “ Ọ bụghị m ka ọ dị n’ aka ! ”
Jehova hụrụ ndị dị umeala n’ obi na ndị tụkwasịrị ya obi n’ anya .
Ọ bụ ya mere o ji mee ka Josef nwee ike ịkọwa nrọ ahụ ndị amamihe na ndị anwansi Ijipt na- enweghị ike ịkọwa .
Josef gwara Fero na nrọ abụọ ahụ ọ rọrọ pụtara otu ihe .
Ọ gwakwara ya na ihe mere Jehova ji mee ka ọ rọọ ya ugboro abụọ bụ iji mee ka ọ mara na e meela ka nrọ ahụ “ guzosie ike , ” ya bụ , na ihe nrọ ahụ pụtara ga- emerịrị .
Josef gwara ya na ehi asaa ahụ
mara abụba na oko ọka asaa ahụ mara mma pụtara afọ asaa a ga- enwe ihe oriri n’ ụba n’ ala Ijipt , ebe ehi asaa ahụ tara ahụ́ na oko ọka asaa ahụ fịkpọrọ afịkpọ pụtara afọ asaa a ga- enwe ụnwụ .
Ụnwụ ahụ ga- akpa ala Ijipt aka ọjọọ ozugbo afọ asaa ahụ a ga- enwe nri n’ ụba gachara .
—
Jenesis 41 : 25-32
Fero ma na Josef kọwatara nrọ ahụ .
Ma , Fero amaghị ihe ọ ga- eme eme .
Josef tụụrụ ya aro ihe ọ ga- eme .
Ọ gwara ya ka ọ chọta nwoke “ nwere uche , nke makwaara ihe ” ka ọ na- ahụ maka ịchịkọta ihe oriri n’ afọ asaa ahụ a ga- enwe nri n’ ụba .
O ruzie n’ oge ụnwụ , e wepụtawa ihe oriri ndị ahụ na- enye ndị mmadụ ka ha ghara ịnwụ .
(
Jenesis 41 : 33-36
) A naghị ajụ ajụ ma Josef ò ruru eru ka e nye ya ọrụ ahụ .
Ma , Josef agwaghị Fero ka ọ họpụta ya .
Ụdị ihe ahụ abatatụdịghị Josef n’ obi n’ ihi na ọ dị umeala n’ obi , tụkwasịkwa Jehova obi .
Ọ bụrụ na anyị tụkwasịrị Chineke obi , anyị agaghị achọwa ọkwá ukwu .
Obi ga- erukwa anyị ala n’ ihi na anyị hapụrụ ihe niile n’ aka Jehova .
“ È NWERE IKE ỊCHỌTA NWOKE ỌZỌ NKE DỊ KA ONYE A ? ”
Fero na ndị niile na- ejere ya ozi chọpụtara na aro ahụ Josef tụrụ amaka .
Fero kwukwara ihe gosiri na ọ ma na ọ bụ Chineke Josef mere ka o nwee ike ịkọwa nrọ ahụ .
Ọ gwara ndị na- ejere ya ozi nọ n’ obí ya , sị : “ È nwere ike ịchọta nwoke ọzọ nke dị ka onye a mmụọ Chineke dị n’ ime ya ? ”
Ọ gwaziri Josef , sị : “ Ebe ọ bụ na Chineke emewo ka ị mara ihe a dum , ọ dịghị onye nwere uche , nke makwaara ihe dị ka gị .
Gị onwe gị ga- abụ onye na- elekọta ụlọ m , ndị m niile ga na- erubekwara gị isi n’ ụzọ zuru ezu .
Ọ bụ naanị ocheeze ka m ga- eji ka gị ukwuu . ”
—
Jenesis 41 : 38-41
Fero mere ihe niile ahụ o kwuru .
E yiwere Josef ákwà linin ọma .
Fero nyekwara Josef ihe olu ọlaedo , mgbaaka e ji aka ihe akara , na ụgbọ ịnyịnya ka o jiri gbagharịa n’ ala Ijipt dum ma hazie maka ịchịkọta ihe oriri ahụ .
(
Jenesis 41 : 42-44
) Ọ bụ otú ahụ ka Josef si si n’ ịbụ onye mkpọrọ ghọọ osote eze Ijipt n’ otu ụbọchị .
Ihe a Jehova meere Josef gosiri na o nweghị ihe dị ka mmadụ ịtụkwasị Jehova obi .
Jehova ma otú e sirila megbuo Josef kemgbe ọtụtụ afọ .
Ma , o mere ka mmegbu niile ahụ kwụsị mgbe kwesịrị ekwesị nakwa n’ otú kacha mma .
Ihe Jehova mere abụghị naanị ime ka a kwụsị imegbu Josef , kama , o sikwa otú ahụ chebe mba Izrel .
N’ isiokwu ndị ọzọ anyị ga- ebipụta gbasara Josef , anyị ga- ahụ otú Jehova si chebe mba Izrel .
Ọ bụrụ na o nwere nsogbu gị na ya na- alụ , ma ọ bụkwanụ na a na- emegbu gị kemgbe , adala mbà .
Cheta akụkọ Josef .
Jehova gọziri Josef n’ ihi na Josef akwụsịghị imere ndị ọzọ ihe ọma , ịdị umeala n’ obi , ịtụkwasị Chineke obi , na ịtachi obi .
Ajụjụ Ndị Baịbụl Zara
À ga- emecha nwee otu ọchịchị ga na- achị ụwa niile ?
Olee otú otu ọchịchị ga na- achị ụwa niile ga- esi mee ka mba niile dị n’ otu ?
Aịzaya 32 : 1 ,
17 ;
54 : 13
Í cheghị na ọ ga- abara ụmụ mmadụ ezigbo uru ma e nwee otu ọchịchị na- achị ụwa niile ?
Ọtụtụ ndị taa na- atagbu onwe ha n’ ahụhụ n’ ihi na ha dara ogbenye .
Ma , e nwee otu ọchịchị dị mma ga na- achị ụwa niile , onye ọ bụla ga na- enweta ihe dị ya mkpa .
Ì chere na ụmụ mmadụ ga- emeli ka e nwee ụdị ọchịchị a ?
—
Gụọ
Jeremaya 10 : 23
Kemgbe ụwa , ndị ọchịchị enwebeghị ike igboro ndị ha na- achị mkpa ha , nke ka nke , ndị ọ na- enweghị ka ọ hà ha .
Obi tadịrị ụfọdụ ndị ọchịchị mmiri .
(
Ekliziastis 4 : 1 ;
8 : 9
) Ma , Chineke Pụrụ Ime Ihe Niile kwuru na ya ga- eweta ọchịchị ga- anọchi ọchịchị ndị ọzọ niile .
Onye ga- achịwa mgbe ahụ ga- emete onye ọ bụla mma .
—
Aịzaya 11 : 4 ;
Daniel 2 : 44
Gịnị ka Alaeze Chineke ga- emere anyị ?
Jehova Chineke ahọpụtala onye ruru eru ịchị ụwa niile .
Ọ bụ Ọkpara ya bụ́ Jizọs .
(
Luk 1 : 31-33
) Mgbe Jizọs nọ n’ ụwa , o nyeere ndị mmadụ aka .
Ya chịwa ụwa a , ọ ga- eme ka mba niile dịrị n’ otu , meekwa ka ụmụ mmadụ kwụsị ịta ahụhụ .
—
Abụ Ọma 72 : 8 ,
12-14
Ọ̀ bụ mmadụ niile chọrọ ka Jizọs bụrụ Eze ha ?
Mba .
Ma , Jehova na- enwere ha ndidi .
(
2 Pita 3 : 9
) Ọ na- enye ndị mmadụ oge ka ha kpebie ma hà chọrọ ka Jizọs chịwa ha ma ọ bụ na ha achọghị .
Ọ gaghị ete aka ugbu a Jizọs alaa ndị ọjọọ niile n’ iyi ma mee ka udo dịrị n’ ụwa niile , obi eruokwa mmadụ niile ala .
—
Maịka 4 : 3 , 4
Ụlọ Nche Mach 1 , 2015
Gịnị Ka Jizọs Gbapụtara Anyị na Ya ?
Isiokwu Ndị Dị n’ Akwụkwọ A
Ihe Mere Mgbapụta Ji Dị Anyị Mkpa
Kemgbe ụwa , ọ na- agụ ụmụ mmadụ agụụ ịdịrị ka okoro na agbọghọ na- aga ruo mgbe ebighị ebi , ahụ́ esiekwa ha ike .
Ma , ọ na- ewute anyị na e meekwa elu mee ala , anyị ka na- anwụ anwụ .
Ọ karịala puku afọ atọ Job kwuru ihe ahụ dị na
Job 14 : 1 , 2
.
Ma , ihe ahụ o kwuru ka bụkwa eziokwu ruo taa .
Ndị mmadụ n’ ebe niile n’ ụwa na- achọ ịdị ndụ ebighị ebi .
Baịbụl kwuru na Chineke kere anyị ka ọ na- agụ anyị agụụ ịdị ndụ ebighị ebi , nakwa ka ọ na- agụ anyị agụụ ịma otú ndụ ebighị ga- adị .
(
Ekliziastis 3 : 11
) Ebe ọ bụ na Chineke hụrụ anyị n’ anya , ì chere na ọ ga- eme ka ihe ọ ma na anyị agaghị enwetali na- agụ anyị agụụ ?
Ị zaa mba , ị zatara ya .
Baịbụl kwuru na ọnwụ bụ onye iro anyị nakwa na ‘ a ga- eme ka ọ ghara ịdị irè . ’
—
1 Ndị Kọrịnt 15 : 26
Ọnwụ bụ onye iro anyị n’ eziokwu .
E nweghị onye isi dị mma ga- achọ ịnwụ .
Ọ na- abụ anyị hụ ihe nwere ike igbu anyị , anyị ezeere ya , gaa zoo , ma ọ bụkwanụ gbalaga .
Anyị rịawakwa ọrịa , anyị achọwa otú anyị ga- esi gwọọ onwe anyị .
Anyị na- agbalị ike anyị niile ka anyị ghara ịnwụ .
Ma , è nwedịrị ihe gosiri na ọnwụ a na- egbu ụmụ mmadụ kemgbe ga- emecha kwụsị ?
Ee , e nwere .
Jehova Chineke , bụ́ Onye kere ụmụ mmadụ , ekeghị ha ka ha na- adị ndụ afọ ole na ole ma nwụọ .
Mgbe Chineke kere ụmụ mmadụ , o bughị n’ obi ka ha na- anwụ anwụ .
Ọ chọrọ ka ha dịrị ndụ ebighị ebi n’ ụwa .
Jehova ga- emechakwa mee ihe a ọ chọrọ ime n’ ihi na ọ na- emezu ihe ọ bụla o zubere .
—
Aịzaya 55 : 11
Oleezi otú a ga- esi ewepụ ọnwụ ?
Kemgbe ụwa , ụmụ mmadụ anwaala ike ha ka ha wepụ ọnwụ ma ha enwebeghị ike iwepụ ya .
Ha ka na- anwakwa ike ha ruo taa .
Ndị sayensị emepụtala ọgwụ mgbochi ọrịa na ọgwụ ndị e ji agwọ ọrịa .
Ọgwụ ndị a emeekwala ka ọrịa belata .
Ndị sayensị amụọkwala ọtụtụ ihe gbasara otú ihe ndị dị n’ ahụ́ mmadụ si arụ ọrụ ka ha mara otú ha ga- esi eme ka ndị mmadụ na- adịtekwu ndụ aka .
N’ ọtụtụ ebe n’ ụwa , ndị mmadụ na- adịtekwu ndụ aka karịa otú ha na- adịbu n’ otu narị afọ gara aga .
Ma , ndị mmadụ ka na- anwụkwa anwụ .
Ihe Baịbụl kwuru bụ eziokwu .
Ọ sịrị na ọ bụ “ n’ ájá ka ha niile na- alaghachi . ”
—
Ekliziastis 3 : 20
Ma , otu ihe ga- eme anyị obi ụtọ bụ na e nwere onye ga- ewepụrụ anyị nsogbu a nyịrị ụmụ mmadụ .
Jehova Chineke ahaziela otú ọ ga- esi zọpụta anyị ma ọ bụ napụta anyị n’ aka ọnwụ .
Ọ bụ Jizọs Kraịst ka ọ ga- esi n’ aka ya mee ya .
Olee Uru Ọnwụ Jizọs na Mbilite n’ Ọnwụ Ya Ga- abara Gị ?
E keghị ụmụ mmadụ ka ha na- anwụ anwụ
“ Jehova bụ́ Chineke wee kpọrọ mmadụ ahụ mee ka o biri n’ ogige Iden ka ọ na- akọ ihe na ya ma na- elekọta ya .
Jehova bụ́ Chineke nyekwara mmadụ ahụ iwu , sị : ‘ I nwere ike iri mkpụrụ nke osisi ọ bụla dị n’ ubi a rijuo afọ .
Ma erila mkpụrụ si n’ osisi ịma ihe ọma na ihe ọjọọ , n’ ihi na n’ ụbọchị i riri mkpụrụ si na ya , ị ga- anwụrịrị . ’ ”
—
Jenesis 2 : 15-17
Mgbe Chineke kere nwoke mbụ bụ́ Adam , o tinyere ya n’ ogige Iden .
Ụmụ anụmanụ na osisi ndị mara mma jukwara ebe ahụ .
E nwere ọtụtụ osisi ndị Adam nwere ike ịghọrọ mkpụrụ ha rie .
Ma , Jehova Chineke gosiri ya otu osisi dị n’ ubi ahụ ma gwa ya erikwala mkpụrụ si na ya , na o rie ya na ọ ga- anwụ .
Ihe ahụ Jehova gwara Adam ò doro ya anya ?
Adam ma ihe ọnwụ bụ n’ ihi na ọ hụla ka ụmụ anụmanụ na- anwụ .
Ọ bụrụ na Chineke kere Adam ka ọ dịtụ ndụ ma mechaa nwụọ , o nweghịzinụ uru ọ bara ịgwa ya na ọ ga- anwụ ma o rie mkpụrụ osisi ahụ .
Ma , Adam ghọtara na ya hapụ iri mkpụrụ osisi ahụ otú Chineke gwara ya , na ya ga- adịrị ndụ na- aga n’ anwụghị anwụ .
Ụfọdụ ndị na- ekwu na osisi ahụ a gwara Adam ka ọ ghara iri mkpụrụ si na ya bụ mmekọ nwoke na nwaanyị .
Ma , ọ bụghị eziokwu .
Ihe mere anyị ji kwuo otú ahụ bụ na Jehova gwara Adam na Iv nwunye ya ka ha ‘ mụọ ọmụmụ , baa ụba , ma jupụta ụwa , meekwa ka ọ dịrị n’ okpuru ha . ’
(
Jenesis 1 : 28
) Osisi ahụ ọ gwara ha erila mkpụrụ si na ya bụ osisi nkịtị .
Jehova kpọrọ ya “ osisi ịma ihe ọma na ihe ọjọọ ” n’ ihi na ọ na- egosi na ọ bụ Jehova kwesịrị ikpebiri ụmụ mmadụ ihe bụ ihe ọma ma ọ bụ ihe ọjọọ .
Ọ bụrụ na Adam ahapụ iri mkpụrụ si n’ osisi ahụ , ọ ga- egosi na ọ na- erubere Onye kere ya isi , nakwa na obi dị ya ụtọ maka ihe ọma niile Chineke meere ya .
Adam nwụrụ n’ ihi na o nupụụrụ Chineke isi
‘ Chineke sịkwara Adam : Ebe ọ bụ na i riri mkpụrụ si n’ osisi ahụ nke m nyere gị iwu a banyere ya , ọsụsọ ga- agba gị n’ ihu tupu gị erie ihe oriri ruo mgbe ị laghachiri n’ ala , n’ ihi na e si na ya wepụta gị .
N’ ihi na ájá ka ị bụ , ọ bụkwa n’ ájá ka ị ga- alaghachi . ’
—
Jenesis 3 : 17 ,
19
Adam riri mkpụrụ osisi ahụ Chineke sịrị ya erila .
Isi a o nupụụrụ Chineke abụghị obere ihe .
O gosiri na o nweghị ihe o ji ihe ọma niile Jehova meere ya kpọrọ , gosikwa na ọ jụla Jehova .
Otú a ọ chọziri ịna-eji aka ya agwa onwe ya ihe ọ ga na- eme ga- akpatara ya ezigbo nsogbu .
Adam mechara nwụọ dị ka Jehova gwara ya .
Chineke ji “ ájá si n’ ala ” kpụọ Adam , ọ gwakwara ya na ọ ‘ ga- alaghachi n’ ájá . ’
Adam aghọghị mmụọ mgbe ọ nwụrụ , ọ gaghịkwa ebe ọzọ dịrị ndụ na- aga .
Mgbe ọ nwụrụ , ọ ghọghachiri ájá ahụ e ji kpụọ ya .
—
Jenesis 2 : 7 ;
Ekliziastis 9 : 5 ,
10
Ihe mere anyị ji anwụ anwụ bụ na anyị bụ ụmụ Adam
“ Dị nnọọ ka mmehie si n’ aka otu mmadụ bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
—
Ndị Rom 5 : 12
Isi Adam nupụụrụ Jehova mebiri ọtụtụ ihe .
O mere ka ọ gharazie ịdị ndụ ebighị ebi , meekwa ka ọ bụrụzie onye na- ezughị okè .
Ihe ọ ga- ebufekwara ụmụ ya niile bụ ezughị okè .
Anyị niile bụ ụmụ Adam .
Anyị si n’ aka ya keta ezughị okè .
Ọ bụ ya mere anyị ji eme mmehie ma na- anwụkwa anwụ .
Pọl kwuru ụdị nsogbu ihe a Adam mere kpataara ya , bụ́ kwa otu nsogbu ahụ anyịnwa nọ na ya .
Ọ sịrị : “ Abụ m anụ ahụ́ , onye e rere ịnọ n’ okpuru mmehie .
Lee nhụsianya m nọ na ya !
Ònye ga- anapụta m n’ ahụ́ nke na- eduga m n’ ịnwụ ụdị ọnwụ a ?
Pọl zakwara ajụjụ a ọ jụrụ .
Ọ sịrị : “ Ekele dịrị Chineke site n’ aka Jizọs Kraịst Onyenwe anyị ! ”
—
Ndị Rom 7 : 14 ,
24 , 25
Jizọs ji ndụ ya chụọ àjà ka anyị nwee ike ịdị ndụ ebighị ebi
“ Nna ahụ zitere Ọkpara ya ka ọ bụrụ Onye Nzọpụta nke ụwa . ”
—
1 Jọn 4 : 14
Jehova ahaziela otú a ga- esi wepụ mmehie na ọnwụ ya na ya so .
Olee otú o si mee ya ?
O si n’ eluigwe zite Ọkpara ya ka a mụọ ya n’ ụwa ka ọ bụrụ onye zuru okè ka Adam .
Ma , Jizọs emeghị ka Adam .
“ Ọ dịghị mmehie o mere . ”
(
1 Pita 2 : 22
) Ebe ọ bụ na o mehieghị , o kwesịghị ịnwụ , o kwesịrị ịdịrị ndụ n’ ụwa na- aga .
Ma , Jehova gbara nkịtị ka ndị iro Jizọs gbuo Jizọs .
Mgbe abalị atọ gachara , Jehova kpọlitere ya n’ ọnwụ , ya abụrụ mmụọ ka o nwee ike ịlaghachi eluigwe .
Mgbe Jizọs ruru n’ eluigwe , o nyere Chineke ndụ ahụ́ zuru okè ọ gaara adịrị gawa n’ ụwa ka o jiri ya gbapụta ụmụ Adam .
Jehova nabatara àjà ahụ Jizọs ji ndụ ya chụọ .
Ọ bụ ya mere onye ọ bụla kweere na Jizọs ga- eji enweta ndụ ebighị ebi .
—
Ndị Rom 3 : 23 , 24 ;
1 Jọn 2 : 2
Jizọs si otú a nye anyị ihe ahụ Adam tụfuru .
Jizọs nwụrụ ka anyị nwee ike ịdị ndụ ebighị ebi .
Baịbụl sịrị : ‘ Jizọs nwụrụ ka o wee site n’ obiọma Chineke nke na- erughịrị mmadụ detụ ọnwụ ire maka mmadụ niile . ’
—
Ndị Hibru 2 : 9
Ihe a Jehova meere anyị na- akụziri anyị ọtụtụ ihe gbasara Jehova .
Ọ na- akụziri anyị na Jehova na- ekpe ikpe ziri ezi .
Ọ chọrọ ka ọ bụrụ ihe ruru ihe ahụ Adam tụfuru ka a ga- eji gbapụta ụmụ mmadụ .
N’ ihi ya , ụmụ mmadụ na- ezughị okè agaghị agbapụtali onwe ha .
Ma , ebe ọ bụ na Jehova hụrụ anyị n’ anya , o meere anyị ihe furu ya nnukwu ihe .
O ziteere anyị Ọkpara ya ka ọ gbapụta anyị .
—
Ndị Rom 5 : 6-8
A kpọlitere Jizọs n’ ọnwụ , a ga- akpọlitekwa ndị ọzọ nwụrụ anwụ n’ ọnwụ
“ E siwo ná ndị nwụrụ anwụ kpọlite Kraịst , bụ́ mkpụrụ mbụ nke ndị dara n’ ụra ọnwụ .
N’ ihi na ebe ọnwụ si n’ aka otu onye , mbilite n’ ọnwụ nke ndị nwụrụ anwụ sikwa n’ aka otu onye .
N’ ihi na dị nnọọ ka mmadụ niile na- anwụ n’ ime Adam , otú ahụkwa ka a ga- eme ka mmadụ niile dị ndụ n’ ime Kraịst . ”
—
1 Ndị Kọrịnt 15 : 20-22
Onye ukwu na onye nta ma na Jizọs dịrị ndụ n’ ụwa mechaakwa nwụọ .
Ma , olee ihe gosiri na a kpọlitere ya n’ ọnwụ ?
Otu ihe kacha gosi na a kpọlitere ya n’ ọnwụ bụ na mgbe a kpọlitechara ya , ọ pụtara n’ ihu ndị mmadụ n’ oge dị iche iche nakwa n’ ebe dị iche iche .
O nwedịrị mgbe ọ pụtara n’ ihu ihe karịrị narị mmadụ ise .
Pọl onyeozi kwuru gbasara mbilite n’ ọnwụ Jizọs n’ akwụkwọ ozi o degaara ụmụnna nọ na Kọrịnt .
O kwuru na ụfọdụ n’ ime ndị hụrụ Jizọs mgbe a kpọlitechara ya n’ ọnwụ ka nọ ndụ , nakwa na ha nwere ike iji ọnụ ha kọọ ihe ha hụrụ .
—
1 Ndị Kọrịnt 15 : 3-8
Pọl kwuru na Kraịst bụ “ mkpụrụ mbụ ” nke ndị a kpọlitere n’ ọnwụ .
Ihe a o kwuru gosiri na e nwere ndị ọzọ a ga- akpọlite n’ ọnwụ .
Jizọs n’ onwe ya kwukwara na oge na- abịa mgbe ‘ ndị niile nọ n’ ili ncheta ga- apụta . ’
—
Jọn 5 : 28 , 29
Ọ bụrụ na anyị chọrọ ịdị ndụ ebighị ebi , anyị ga- enwerịrị okwukwe na Jizọs
“ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
—
Jọn 3 : 16
Na Jenesis , Baịbụl kọọrọ anyị otú ọnwụ si malite na ihe mere ụwa abụghịzi Paradaịs .
N’ akwụkwọ Mkpughe , Baịbụl gwara anyị otú Chineke ga- esi wepụ ọnwụ na otú ọ ga- esi mee ka ụwa ghọghachi Paradaịs .
N’ oge ahụ , ndị mmadụ ga- enwe ike ịdị ndụ ebighị ebi , na- enwe obi ụtọ ma jirikwa ndụ ha na- eme ihe bara uru .
Mkpughe 21 : 4
sịrị na “ ọnwụ agaghị adị ọzọ . ”
Iji gosi na ihe a ga- emerịrị ,
amaokwu nke ise
sịrị na “ okwu ndị a kwesịrị ntụkwasị obi , bụrụkwa eziokwu . ”
O nweghị ihe Jehova kwuru na ọ ga- eme , ọ na- agaghị emeli .
Ì kweere na “ okwu ndị a kwesịrị ntụkwasị obi , bụrụkwa eziokwu ” ?
Ọ bụrụ na i kweere , na- amụkwu banyere Jizọs Kraịst ma nwee okwukwe na ya .
I mee otú ahụ , gị na Jehova ga- adị ná mma , ọ ga- agọzikwa gị .
Ị ga- enwekwa olileanya ịdị ndụ ebighị ebi na Paradaịs n’ ụwa a mgbe ‘ ọnwụ na- agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị . ’
Olee Ebe na Oge A Ga- echeta Ọnwụ Jizọs ?
N’ abalị bọtara ụbọchị e gburu Jizọs , ọ gwara ndị na- eso ụzọ ya ka ha na- echeta àjà ahụ ọ na- aga ịchụ .
Ọ gwara ha , sị : “ Na- emenụ nke a ka unu wee na- echeta m . ”
—
N’ afọ a , a ga- echeta ọnwụ Jizọs na
Fraịdee , abalị atọ n’ ọnwa Eprel ,
mgbe anyanwụ dachara .
Ndịàmà Jehova na- akpọ gị na ndị ezinụlọ gị ka unu bịa ncheta ọnwụ Jizọs a , nakwa ka unu gere okwu ga- akọwa ihe mere o ji dị mkpa ka Jizọs nwụọ maka anyị na uru ọnwụ ya ga- abara unu .
Ọ bụrụ na ị chọrọ ịmata oge na ebe a ga- eme ncheta ọnwụ Jizọs a , jụọ Ndịàmà Jehova nọ n’ obodo unu ma ọ bụkwanụ gị agaa na www .
jw .
org / ig .
Ista Ọ̀ Bụ Ememme Ndị Kraịst n’ Eziokwu ?
Otu akwụkwọ a na- akpọ
Encyclopædia Britannica
kwuru na Ista bụ ‘ ememme Ndị Kraịst na- eme iji na- echeta Mbilite n’ Ọnwụ Jizọs Kraịst . ’
Ma , ememme a ọ̀ bụ ememme Ndị Kraịst n’ eziokwu ?
Ọ bụrụ na mmadụ chọrọ ịchọpụta ma ihe ọ̀ bụ nke ezigbo ya ka ọ̀ bụ nke adịgboroja , o kwesịrị ileru ya anya nke ọma .
Ọ bụrụkwa na anyị chọrọ ịma ma Ista ọ̀ bụ ememme Ndị Kraịst ka ọ̀ bụ na ọ bụghị , anyị kwesịrị ileru ihe gbasara ya anya nke ọma .
Jizọs gwara ndị na- eso ụzọ ya ka ha na- echeta
ọnwụ
ya , ọ bụghị mbilite n’ ọnwụ ya .
Pọl onyeozi kpọrọ ncheta ọnwụ Jizọs a “ Nri Anyasị nke Onyenwe Anyị . ”
—
1 Ndị Kọrịnt 11 : 20 ;
Luk 22 : 19 , 20
Ihe ọzọ bụ na akwụkwọ ahụ a na- akpọ
kwukwara na “ o nweghị ihe jikọrọ ” ihe ndị a na- eme n’ oge Ista na mbilite n’ ọnwụ Jizọs , “ kama na e si n’ omenala ndị mmadụ nweta ha . ”
Dị ka ihe atụ , mgbe akwụkwọ ahụ na- ekwu gbasara àkwá na oké bekee a na- eji agba Ista n’ ọtụtụ mba , ọ sịrị na ‘ àkwá ahụ nọchiri anya ndụ ọhụrụ na- esi n’ àkwá apụta ma àkwá gbawaa . ’
O kwukwara na “ ihe e ji mara oké bekee bụ na ọ na- amụ ọtụtụ ụmụ .
Ọ bụ ya mere e ji were ya ka ihe na- egosi oge ihe a kụrụ n’ ubi ji eme nke ọma . ”
Otu nwoke aha ya bụ Philippe Walter , onye mụrụ gbasara akwụkwọ ndị mgbe ochie , kwuru otú e si webata omenala ndị a n’ ememme Ista .
O kwuru na “ mgbe ndị mmadụ na- achọ otú ha ga- esi eme ka ndị ọgọ mmụọ ghọọ Ndị Kraịst , ” ha mere ka otu ememme ndị ọgọ mmụọ na- eme yie ka ò nwere ihe jikọtara ya na mbilite n’ ọnwụ Jizọs .
Ndị ọgọ mmụọ a na- eme ememme a maka na “ oge oyi agaala , oge opupu ihe ubi eruwekwala . ”
Nwoke ahụ kwukwara na ọ bụ otú ahụ ka e si bido mewe “ ememme Ndị Kraịst ” n’ oge ndị ọgọ mmụọ ji eme nke ha .
Ihe a meziri ka ọ dịrị ọtụtụ ndị ọgọ mmụọ mfe ịbata na chọọchị .
Ma , e sighị otú a mee ka ndị mmadụ ghọọ Ndị Kraịst n’ oge ndịozi Jizọs .
Baịbụl kwuru na ndịozi ahụ bụ “ ihe mgbochi ” mgbe ahụ .
Ha ekweghị ka e webata ihe ndị ọgọ mmụọ n’ ọgbakọ Ndị Kraịst .
(
2 Ndị Tesalonaịka 2 : 7
) Pọl onyeozi kwuru na mgbe ọ “ pụsịrị , ” e nwere ndị ga- ebido “ na- ekwu ihe gbagọrọ agbagọ iji dọrọ ndị na- eso ụzọ Jizọs ka ha sowe ha . ”
(
Ọrụ Ndịozi 20 : 29 , 30
) Ná ngwụcha oge ndịozi Jizọs , Jọn onyeozi kwuru na e nweela ndị malitere iduhie Ndị Kraịst .
(
1 Jọn 2 : 18 ,
26
) Ihe a meziri ka ndị sị na ha bụ Ndị Kraịst mechaa mewe omenala ndị ọgọ mmụọ .
“ Unu na ndị na- ekweghị ekwe ekekọtala onwe unu . ”
—
Ụfọdụ ndị nwere ike iche na ihe ndị ahụ a na- eme n’ oge Ista enweghị ihe ha mere , ebe ọ bụ na o mere ka “ ndị ọgọ mmụọ ” ghọtakwuo ihe mbilite n’ ọnwụ Jizọs pụtara .
Ma , ọ bụrụ na Pọl onyeozi nọ ya ugbu a , ọ gaghị ekweta n’ ihe a ndị mmadụ chere .
Ọ bụ eziokwu na Pọl hụrụ ọtụtụ omenala ndị ọgọ mmụọ mgbe ọ na- ekwusa ozi ọma n’ obodo dị iche iche ndị Rom na- achị , ma o webataghị omenala ndị ahụ n’ ọgbakọ Ndị Kraịst ka o nwee ike inyere ndị ọgọ mmụọ aka ịmatakwu banyere Jizọs .
Kama ime otú ahụ , ọ dọrọ Ndị Kraịst aka ná ntị , sị : “ Unu na ndị na- ekweghị ekwe ekekọtala onwe unu , nke bụ́ nkekọ na- ekwekọghị ekwekọ .
N’ ihi na olee ihe jikọrọ ezi omume na mmebi iwu ?
Ma ọ bụ , olee òkè ìhè na ọchịchịrị nwere ?
‘ Ya mere , sinụ n’ etiti ha pụọ , kewapụnụ onwe unu , ’ ka Jehova sịrị , ‘ kwụsịkwanụ imetụ ihe na- adịghị ọcha aka . ’ ”
—
2 Ndị Kọrịnt 6 : 14 ,
17
Olee ihe anyị chọpụtara ugbu a anyị lebachara anya n’ ihe ụfọdụ gbasara Ista ?
O doola anyị anya na Ista abụghị ememme Ndị Kraịst .
Anya Jairo Na- enyere Ya Aka Ife Chineke
Mgbe a mụrụ Jairo , o nwere ọrịa ụbụrụ .
*
Ọrịa ụbụrụ a mere ka ọ bụrụ naanị anya ya ka o nwere ike imegharị emegharị n’ ahụ́ ya .
Ọ na- abụ ya nọkata , ụkwụ ya na aka ya ana-ahịkọ ahịkọ .
O nwekwara mgbe ụfọdụ ọrịa a na- adọ ya akwụkwụ , na- emerụsị ya ahụ́ .
Ọ bụrụkwa na ndị mmadụ nọ ya nso mgbe ahụ , o nwere ike imerụ ha ahụ́ ma ọ bụrụ na ha akpachapụghị anya .
N’ ihi ihe a na- eme ya , a na- ekegidekarị ụkwụ ya na aka ya n’ ígwè ndị ngwọrọ ọ na- anọ na ya .
ỌRỊA A TARA YA AHỤHỤ MGBE Ọ NA- ETO
Ka Jairo na- eto , ọrịa a mere ka ahụ́ na- egbukwu ya mgbu .
Akwụkwụ bidoro dọwa ya mgbe ọ dị ọnwa atọ .
Ọ dọchaa ya , ọ naghịzi ama onwe ya .
Mama anyị na- ekuru ya gbara gawa n’ ụlọ ọgwụ chee na ọ nwụọla .
Akwụkwụ a na- adọ ya meziri ka ụkwụ ya na aka ya hịkọọ .
Mgbe ọ dị afọ iri na isii , ọkpụkpụ úkwù ya chikwapụrụ , a waakwa ya ahụ́ iji dozie ya .
M ka na- echeta otú o si ebe ákwá n’ abalị ọ bụla maka mgbu ahụ́ ahụ a wara ya na- egbu ya .
N’ ihi otú ọrịa a si kwarụọ Jairo , ọ bụzi ndị ọzọ na- emere ya ihe niile , dị ka inye ya nri , iyiwe ya efe , na inyiwe ya n’ àkwà .
Ọ na- abụkarị mama anyị na papa anyị na- emere ya ihe ndị a .
Ọ bụ eziokwu na ọ dị mkpa ka mmadụ na- elekọta Jairo mgbe niile , ma mama anyị na papa anyị na- agwa ya mgbe niile na ọ bụ Chineke ka ndụ ya dị n’ aka n’ agbanyeghị na ndị mmadụ na- enyekwa aka elekọta ya .
ANYỊ MATARA OTÚ ANYỊ NA YA GA- ESI NA- EKWURỊTA OKWU
Anyị bụ Ndịàmà Jehova .
N’ ihi ya , kemgbe Jairo dị obere , mama anyị na papa anyị na- agụrụ ya akụkọ ndị a kọrọ na Baịbụl .
Ha ma na mmadụ ga- aka na- enwe obi ụtọ ma ya na Chineke dịrị ná mma .
N’ agbanyeghị na o nweghị ihe Jairo ga- emeli iji gbakee n’ ọrịa ọjọọ a ọ na- arịa , ọ ga- enweli olileanya na ihe ga- adị mma n’ ọdịnihu .
Ma , ihe na- echezi ha uche bụ otú ọ ga- esi mụta eziokwu dị na Baịbụl .
Otu ụbọchị , mgbe Jairo ka dị obere , papa anyị gwara ya , sị , “ Jairo , gbalịanụ gwa m okwu .
Ọ bụrụ na ị hụrụ m n’ anya , gwa m okwu . ”
Jairo bidoro bewe ákwá mgbe papa anyị na- arịọ ya ka ọ gwa ya okwu .
Jairo gbalịrị ka ọ gwa papa anyị okwu , ma o nwelighị ike ikwu ihe a ga- aghọta aghọta .
O wutere papa anyị na ihe ahụ o kwuru mere ka Jairo bewe ákwá .
Ma , ihe ahụ merenụ gosiri na Jairo ghọtara ihe papa anyị gwara ya .
Ihe bụzi nsogbu bụ na yanwa enweghị otú ọ ga- esi ekwupụta obi ya .
Obere oge , mama anyị na papa anyị chọpụtara na Jairo chọwa ịgwa ha okwu , o nwere otú ọ na- esi emegharị anya ya .
Ma , ọ na- ewute Jairo na a naghị aghọtacha ihe a ọ na- eji anya ya eme .
Mgbe mama anyị na papa anyị ghọtawara ihe o ji anya ya agwa ha ma na- ewetara ya ihe ọ chọrọ , ọ na- amụmụ ọnụ ọchị .
Ọ bụ mmụmụ ọnụ ọchị a ka o ji asị ha na ha emeela .
Otu dọkịta na- enyere ndị nwere nsogbu ikwu okwu aka gwara anyị ihe ga na- enyere anyị aka ịna-aghọtakwu ihe Jairo na- ekwu .
Ọ sịrị ka anyị na- eweli aka anyị abụọ elu ma anyị jụọ ya ajụjụ anyị chọrọ ka ọ zaa ee ma ọ bụ ee e .
Ọ bụrụ na o legide anya n’ aka nri , anyị amara na ọ zara ee .
Ọ bụrụkwanụ na o legide anya n’ aka ekpe , anyị amara na ọ zara ee e .
NNUKWU IHE EMEE NÁ NDỤ JAIRO
Ndịàmà Jehova na- enwe mgbakọ ugboro atọ n’ afọ ọ bụla .
A na- ejikwa Baịbụl akụziri ndị mmadụ ihe ná mgbakọ ndị a .
Jairo na- enwekarị obi ụtọ ma a gwawa ndị a na- aga ime baptizim okwu ná mgbakọ ndị a .
Otu ụbọchị , mgbe Jairo dị afọ iri na isii , papa anyị jụrụ ya , sị , “ Jairo , ị̀ ga- achọ ime baptizim ? ”
Ozugbo ahụ , o legidere papa anyị anya n’ aka nri ya , papa anyị aghọta na ọ chọrọ ime baptizim .
Papa anyị jụziri ya , sị , “ Ì kwela Chineke nkwa n’ ekpere na ị ga- efe ya ruo ebighị ebi ? ”
Ozugbo ahụ , ya eleekwa papa anyị anya n’ aka nri .
Ihe a o mere gosiri na o kpebiela iji ndụ ya niile jewere Jehova ozi .
Mgbe a kụzichaara Jairo Baịbụl nke ọma , ọ ghọtara na Onye Kraịst ọ bụla kwesịrị ime baptizim .
N’ ihi ya , n’ afọ 2004 , mgbe ọ dị afọ iri na asaa , ọ zara ajụjụ kacha mkpa a jụtụrụla ya .
A jụrụ ya , sị , “ Ị̀ rarala onwe gị nye Chineke ime uche ya ? ”
Otú Jairo si zaa ajụjụ nke a dị iche .
O leliri anya n’ eluigwe iji gosi na ya zara ee .
Ọ bụ otú a kụziiri ya ka o si zaa ajụjụ nke a .
N’ ihi ya , ná mgbakọ ahụ , e mere ya baptizim , ya aghọọ Onyeàmà Jehova .
ANYA YA NYEERE YA AKA N’ OFUFE Ọ NA- EFE CHINEKE
N’ afọ 2011 , anyị matara ihe ọzọ ga- enyere Jairo aka ịna-ekwu ihe dị ya n’ obi .
Ihe ahụ bụ kọmputa e ji anya agwa ihe ọ ga- eme .
Kọmputa a na- ahụ anya Jairo .
E nwekwara ihe ndị e sere ese dị n’ ihu kọmputa a .
Jairo chọwa ịgwa mmadụ okwu , ya elegide anya n’ otu n’ ime ihe ndị ahụ e sere ese ma ọ bụ tabie anya ya mgbe ọ na- ele ya .
Kọmputa ahụ na- emepezi ihe e dere na nke ahụ ọ na- ele , bido gụwa ya .
Ka Jairo na- amụtakwu eziokwu dị na Baịbụl , ọ bịara na- agụkwu ya agụụ ịkụziri ndị ọzọ ihe ọ na- amụta .
N’ ezinụlọ anyị , anyị na- ewepụta otu ụbọchị amụkọ Baịbụl ọnụ .
Ọ na- abụ anyị mụwa ihe , Jairo lee mụ anya , ya elee kọmputa ya .
Ọ na- eji ihe a ọ na- eme agwa m ka m dee ihe ndị ọ ga- aza ma anyị gaa ọmụmụ ihe n’ Ụlọ Nzukọ Alaeze anyị .
M na- etinyere ya ihe ndị ahụ na kọmputa otú ọ ga- enwe ike iji ya zaa ajụjụ .
Anyị nọrọ n’ ọmụmụ ihe , ọ na- eji nwayọọ na- ele anya n’ ihu kọmputa ahụ ka ọ chọta ihe e sere ese nke bu azịza ọ chọrọ ịza .
Ọ chọta ya , ya elegide ya anya , kọmputa ahụ a gụpụtazie ya .
Mgbe ọ bụla ọ zara ajụjụ n’ ọmụmụ ihe , obi na- atọ ya ụtọ , ọ na- amụmụkwa ọnụ ọchị n’ ihi na ọ ma na ọ gbaala ụmụnna ya ume .
Otu enyi Jairo a na- akpọ Alex sị na ‘ obi na- atọ ya ụtọ mgbe ọ bụla Jairo zara ajụjụ n’ ọmụmụ ihe . ’
Jairo na- eji kọmputa ya aza ajụjụ n’ ọmụmụ ihe , na- ejikwa ya ezi ndị mmadụ ozi ọma
Jairo na- ejikwa anya ya ezi ndị ọzọ ozi ọma .
Otu n’ ime ụzọ ndị ọ na- esi eme ya bụ ile anya na kọmputa ya n’ ebe e sere ụmụ mmadụ na ụmụ anụmanụ nọ na paradaịs .
O legide anya ebe ahụ , kọmputa ya ebido kwuwe , sị , “ Baịbụl gwara anyị ná
na ụwa a ga- aghọ paradaịs , nakwa na ọnwụ na ọrịa agaghịzi adị . ”
Ọ bụrụ na onye ọ gwara ihe a egosi na ya nwere mmasị , ọ na- elezi anya n’ ihe ọzọ e sere na kọmputa ya .
O legide anya na ya , kọmputa ya ekwuo , sị , “ Ị̀ ga- achọ ka mụ na gị mụwa Baịbụl ? ”
Ọ bụ otú a ka o si zie papa nnukwu anyị ozi ọma .
O jukwara anyị anya na papa nnukwu anyị kwetara ka ọ mụwara ya Baịbụl .
Onyeàmà Jehova ọzọ nyeere Jairo aka ya ejiri nwayọọ nwayọọ kụziere papa nnukwu anyị Baịbụl .
Obi dị anyị niile ụtọ na papa nnukwu anyị mere baptizim ná mgbakọ ukwu Ndịàmà Jehova nwere na Madrid n’ ọnwa Ọgọst afọ 2014 .
Ndị nkụzi Jairo chọpụtakwara na o jighị ife Chineke egwu egwu .
Dị ka ihe atụ , Rosario , bụ́ otu n’ ime ndị na- akụziri ya otú ya na ndị ọzọ ga- esi na- ekwurịta okwu , kwuru , sị : “ Ụbọchị ọ bụla ikpe chọọchị gụwara m , m ga- ekpewe Àmà Jehova .
Ahụla m otú okwukwe Jairo si mee ka ọ na- enwe obi ụtọ ná ndụ n’ agbanyeghị ọrịa ọjọọ a ọ na- arịa . ”
Jairo na- enwe ezigbo obi ụtọ mgbe ọ bụla m gụụrụ ya nkwa Chineke kwere na “ onye ngwọrọ ga- awụli elu dị ka oké ele , ire onye ogbi ga- etikwa mkpu ọṅụ . ”
(
Aịzaya 35 : 6
) Ọ bụ eziokwu na o nwere mgbe obi na- anaghị adịcha ya mma , ma ọ na- enwekarị obi ụtọ .
Ihe na- eme ya obi ụtọ bụ na ọ ma na o nwere Chineke , nweekwa Ndịàmà Jehova ibe ya na- akpa ya nso .
Otú ihu si abụ ya ọchị ọchị na okwukwe siri ike o nwere n’ ebe Chineke nọ gosiri na ife Chineke na- eme ka mmadụ na- enwe obi ụtọ n’ agbanyeghị nsogbu onye ahụ nọ na ya .
Ị̀ Maara ?
Olee otú ọbụbụ Pọl onyeozi bụ nwa amaala Rom si baara ya uru ?
Pọl tiri mkpu , sị : “ Ana m akpọku Siza ! ”
Iwu ndị Rom kwuru na o nwere ikike ụfọdụ nwa amaala Rom ọ bụla nọ n’ ebe ndị Rom na- achị nwere , nakwa na o nwere ihe ụfọdụ a na- agaghị eme onye ahụ .
Dị ka ihe atụ , iwu ejighị nwa amaala Rom idebe iwu obodo ọzọ ndị Rom na- achị .
Ma , iwu ji ya idebe iwu ndị Rom .
Ọ bụrụ na e kwuru na o nwere iwu ọ dara , o nwere ike ikwe ka e jiri iwu ndị obodo ọ nọ na ya kpee ya ikpe .
Ma , ọ ka nwekwara ikike ikwu ka e kpee ya ikpe n’ ụlọikpe ndị Rom .
Ma , a maa ya ikpe ọnwụ , o nwere ikike ikwu ka e kpegharịa ikpe ya n’ ihu eze ukwu Rom .
O nwere otu onye ọchịchị biri ndụ n’ oge ndịozi Jizọs aha ya bụ Sisero .
Mgbe ọ na- ekwu gbasara ikike a ụmụ amaala Rom nwere , ọ sịrị : “ E weere ya na onye kere nwa amaala Rom eriri adaala iwu .
E wekwaara ya na obi tara onye pịara ya ụtarị mmiri , nakwa na onye gburu ya egbu dị ka onye gburu nne ya ma ọ bụ nna ya ma ọ bụkwanụ onye ikwu ya . ”
Pọl onyeozi kwusara ozi ọma nke ọma n’ ebe niile ndị Rom na- achị .
Baịbụl kwuru ugboro atọ ọbụbụ ọ bụ nwa amaala Rom baara ya uru .
Nke mbụ bụ mgbe ọ gwara ndị ọkàikpe Filipaị na ụtarị ha pịara ya megidere iwu n’ ihi na ya bụ nwa amaala Rom .
Nke abụọ bụ mgbe ọ gwara ndị chọrọ ịpịa ya ụtarị na Jeruselem na ha ekwesịghị ịpịa ya ụtarị n’ ihi na ya bụ nwa amaala Rom .
Nke atọ bụzi mgbe o kwuru na ya ga- achọ ka e wega ikpe ya n’ ihu Siza , bụ́ eze ukwu Rom .
—
Ọrụ Ndịozi 16 : 37-39 ;
22 : 25-28 ;
25 : 10-12
Olee otú e si akwụ ndị ọzụzụ atụrụ ụgwọ n’ oge ochie ?
Nkume e dere ihe onye ọzụzụ atụrụ na mmadụ kwekọrịtara tupu onye ahụ enye ya atụrụ ya na ewu ya .
e dere ya n’ ihe dị ka afọ 2050 Tupu Oge Ndị Nraịst
Jekọb zụrụ atụrụ Leban nwanne mama ya ruo afọ iri abụọ .
Ọ zụụrụ ya atụrụ afọ iri na anọ , ya akpọnye ya ụmụ ya ndị nwaanyị abụọ ka ọ lụwa .
Ọ zụkwaara ya atụrụ afọ isii ọzọ , ya ejiri anụ ụlọ kwụọ ya ụgwọ .
(
Jenesis 30 : 25-33
) Otu akwụkwọ aha ya bụ
Biblical Archaeology Review
sịrị na “ ọ ga- abụ na ndị dere Baịbụl na ndị gụrụ Baịbụl n’ oge ochie maara na a na- eji ihe ndị ahụ Leban ji kwụọ Jekọb ụgwọ akwụ ndị ọzụzụ atụrụ ụgwọ . ”
Ihe e dere n’ ihe ndị e gwutere n’ ala na Nuzi , Lasa , nakwa n’ ebe ndị ọzọ n’ Ịrak gosiri na a na- eji ihe ndị ahụ Leban ji kwụọ Jekọb ụgwọ akwụ ndị ọzụzụ atụrụ ụgwọ .
Ndị ọzụzụ atụrụ na- ebidokarị mgbe a na- akpacha atụrụ ajị n’ afọ zụwara ndị mmadụ atụrụ ha ruo mgbe a ga- akpacha ya ajị n’ afọ ọzọ .
Ndị ọzụzụ atụrụ na ndị nwe atụrụ na- ekwu atụrụ ole ha ga- azụrụ ha .
A ga- ekwu oké ole ga- adị na ya , nne ole ga- adị na ya , ndị obere ole na ndị nnukwu ole ga- adị na ya .
Otu afọ gaa , onye ọzụzụ atụrụ ahụ ga- enye onye nwe atụrụ ahụ ihe niile ha kwekọrịtara na ọ ga- enye ya .
Ihe ndị ahụ nwere ike ịbụ ajị atụrụ , mmiri ara atụrụ , ụmụ atụrụ , na ihe ndị ọzọ .
Ihe ọ bụla mafọrọnụ bụzi nke onye ọzụzụ atụrụ ahụ .
Ihe ga- ekpebi otú atụrụ e nyere onye ọzụzụ atụrụ ga- amụbaru bụ nne atụrụ ole dị n’ ìgwè atụrụ ahụ .
Ọ bụrụ na e nyere onye ọzụzụ atụrụ otu narị nne atụrụ , a na- atụ anya na ha ga- amụta atụrụ iri asatọ .
Ọ bụrụ na e nwetarughị atụrụ ole a tụrụ anya ya , ọ bụ onye ọzụzụ atụrụ ahụ ka ọ dị n’ isi .
Ọ bụ ya mere ndị ọzụzụ atụrụ ji agbalị ike ha niile elekọta atụrụ e nyere ha anya nke ọma .
Onyinye A Na- enye Ndị Eze
Ọ BỤRỤ na ị chọrọ inye eze obodo unu ma ọ bụ onye ọzọ a ma ama onyinye , gịnị ka ị ga- enye ya ?
N’ oge ochie , e weere ihe ndị na- esi ísì ọma otú e si were ọlaedo , nke na a na- eji ha enye ndị eze onyinye .
Ọ bụ ya mere ihe abụọ na- esi ísì ọma ji dịrị n’ onyinye ahụ ndị na- agụ kpakpando nyere “ eze ndị Juu . ”
—
Matiu 2 : 1 , 2 ,
11
Mmanụ bọlsọm
Baịbụl gwakwara anyị na mgbe eze nwaanyị Shiba bịara ileta Sọlọmọn , o nyere ya “ ọlaedo dị otu narị talent na iri abụọ na mmanụ bọlsọm dị nnọọ ukwuu na nkume dị oké ọnụ ahịa ; ọ dịghị mmanụ bọlsọm ha ka nke ahụ eze nwaanyị Shiba buteere Eze Sọlọmọn . ”
(
2 Ihe E Mere 9 : 9
) E nwekwara ndị eze ndị ọzọ na- ewetara Sọlọmọn mmanụ bọlsọm iji gọọrọ ya ọfọ ọma .
—
2 Ihe E Mere 9 : 23 , 24
Gịnị mere e ji achọsi ihe ndị a na- esi ísì ọma ike mgbe ahụ , ha ana-adakwa ọnụ ?
Ọ bụ n’ ihi na e nwere ọtụtụ ihe ndị e ji ha eme .
Dị ka ihe atụ , a na- eji ha eme ihe ndị e ji achọ mma , jiri ha efe ofufe , jirikwa ha akwadebe ozu maka olili .
( Gụọ igbe isiokwu ya bụ “
Ihe A Na- eji Ihe Ndị Na- esi Ísì Ọma Eme n’ Oge Ochie
. ” )
E wezụgakwa na a na- achọsi ha ike , ihe ọzọ mere ihe ndị ahụ na- esi ísì ọma ji ada ọnụ bụ na a na- emefu nnukwu ego iji tụbata ha .
ỊGAFE ỌZARA AREBIA
Kashịa
N’ oge ochie , ụfọdụ osisi ndị e si na ha emepụta ihe ndị na- esi ísì ọma dị na Ndagwurugwu Jọdan .
Ma , a na- atụbata ihe ndị ọzọ na- esi ísì ọma atụbata .
E nwere ọtụtụ ihe na- esi ísì ọma e kwuru okwu ha na Baịbụl .
Ụfọdụ n’ ime ha a kacha mara bụ okooko safrọn , ahịhịa alo , mmanụ bọlsọm , sinamọn , frankinsens , na mea .
E nwekwara ihe ndị na- esi ísì ọma e ji eme ka nri dịkwuo ụtọ , dị ka , kọmin , mkpá akwụkwọ mint , na mkpá akwụkwọ dil .
Olee ebe e si enweta ihe ndị a na- esi ísì ọma ?
E si na Chaịna , India , na Siri Lanka enweta ahịhịa alo , osisi kashịa , na sinamọn .
Ebe e si enweta mea na frankinsens bụ n’ osisi ndị dị n’ ọzara malite n’ ebe ndịda Arebia ruo Somalịa dị n’ Afrịka .
Ma , ọ bụ naanị n’ India ka e si enweta ihe e ji eme mmanụ nad nke a na- akpọkwa mmanụ spaịknad .
Okooko safrọn
A na- esi Arebia ebubata ọtụtụ ihe ndị a na- esi ísì ọma n’ Izrel .
Otu akwụkwọ kwuru banyere ihe ndị a na- esi ísì ọma kwuru na n’ ihe dị ka n’ agbata puku afọ anọ na puku afọ atọ gara aga , ọ bụ ndị Arebia kacha esi ná mba ndị dị n’ Eshia eburu ngwá ahịa aga ná mba ndị dị na Yurop .
Na Negev , bụ́ obodo dị n’ ebe ndịda Izrel , e nwere ihe ndị gosiri na ndị a na- agba ahịa ihe ndị na- esi ísì ọma na- esi n’ obodo ahụ agafe .
Ihe ndị ahụ bụ ụlọ ndị mgbe ochie , ebe ndị e wusiri ike ndị agha na- anọ , na ebe dị iche iche ndị ahịa na- akwụsịtụ ezuru ike .
Ndị na- arụ n’ isi ụlọ ọrụ
òtù UNESCO kwuru na otú e si rụọ ebe ndị ahụ ‘ gosiri na ndị a na- esi n’ ebe ndịda Arebia ebu ahịa aga n’ obodo ndị dị nso n’ Oké Osimiri Mediterenian na- enweta ezigbo ego n’ ahịa a ha na- agba . ’
The Book of Spices
kwuru , sị : “ Ihe ndị na- esi ísì ọma na- adị ntakịrị , dị ọnụ , dịkwa ụkọ .
A na- achọsikwa ha ike . ”
Ndị ahịa a na- ebu ihe ndị a na- esi ísì ọma aga n’ ebe dị iche iche n’ Arebia .
Ha na- aga ihe dị ka otu puku kilomita na narị asatọ iji gazuo ebe ndị a .
(
Job 6 : 19
) Baịbụl kọrọ gbasara ndị Ishmel si Gilied buru ngwá ahịa ha , bụ́ ihe ndị na- esi ísì ọma , na- aga Ijipt .
Ha bu “ mmanụ labdanọm na mmanụ bọlsọm na ụgbụgbọ osisi nke nwere esó . ”
(
Jenesis 37 : 25
) Ụmụ Jekọb resịrị ndị ahịa a Josef nwanne ha ka ọ gaa gbawa ohu .
Ọ DỊBEGHỊ NGWÁ AHỊA E ZOCHIRI OTÚ E SI ENWETA YA KARỊA YA
Mkpá akwụkwọ dil
Ọ bụ naanị ndị ahịa Arebia gbara ahịa ihe ndị a na- esi ísì ọma ruo ọtụtụ narị afọ .
Ọ bụ naanị ha na- esi ná mba ndị dị n’ Eshia ebuga kashịa na sinamọn ná mba ndị ọzọ .
E nwere ihe ndị ahịa Arebia ndị a na- eme ka ndị bi ná mba ndị dị nso n’ Oké Osimiri Mediterenian ghara iso ha na- agba ahịa a ha na- agba .
Ha na- akọrọ ha akụkọ ndị ga- eme ka ụjọ na- atụ ha iso ha gbawa ahịa a .
Otu akwụkwọ a na- akpọ
sịrị na ‘ ọ dị ka ọ dịbeghị ngwá ahịa e zochirila otú e si enweta ya karịa otú e sirila zochie otú e si enweta ihe ndị a na- esi ísì ọma . ’
Kọmin
Olee ihe ndị Arebia a na- akọrọ ndị ọzọ ?
N’ ihe dị ka puku afọ abụọ na narị anọ gara aga , otu onye Grik bụ́ ọkọ akụkọ ihe mere eme aha ya bụ Herodotus kọrọ na nnukwu nnụnụ na- eji ụgbụgbọ osisi sinamọn akpa akwụ ha n’ ugwu ndị dị ezigbo elu .
Ọ sịrị na ndị na- eweta sinamọn na- edowe ọtụtụ ọkpụrụkpụ anụ n’ ala ala ugwu ndị ahụ .
Nnụnụ ndị ahụ na- abịazi na- eburu anụ ndị ahụ etinye n’ akwụ ha , ya emezie ka akwụ ha daa .
Ndị na- eweta sinamọn na- emezi
ngwa ngwa buru ụgbụgbọ sinamọn ndị ahụ gaa resị ndị na- agba ahịa ihe ndị na- esi ísì ọma .
Akụkọ a na akụkọ ndị ọzọ yiri ya bịara gbasaa ebe niile .
Akwụkwọ ahụ a na- akpọ
kwukwara na n’ ihi otú a ‘ a sịrị o si esi ike inweta sinamọn , a na- ere ya oké ọnụ . ’
Mkpá akwụkwọ mint
Ma e mechara mata ihe a ndị Arebia na- ezo ezo kemgbe .
Ndị ọzọ esorozie gbawa ahịa ihe ndị a na- esi ísì ọma .
N’ ihe dị ka puku afọ abụọ gara aga , e bidoro na- ebubata ma na- ere ọtụtụ ihe ndị na- esi ísì ọma n’ ọdụ ụgbọ mmiri dị n’ Alegzandria n’ Ijipt .
Mgbe ụfọdụ , ikuku na- eku n’ Oké Osimiri India na- eche ihu n’ ebe e si aga India .
Mgbe ndị na- akwọ ụgbọ mmiri ndị Rom matara na ikuku a nwere ike inyere ha aka ịkwọrọ ụgbọ ha ruo India , ha bidoro na- esi n’ Ijipt akwọ ụgbọ ha aga India .
Ihe a meziri ka ihe ndị a na- esi ísì ọma bụrụ atụrụ tawa , ọnụ ahịa ha adalatakwa .
Taa , ndị mmadụ weere ọlaedo ka ihe bara uru karịa ihe ndị na- esi ísì ọma .
Ọ na- esikwa ike ịhụ onye ga- ele ihe ndị na- esi ísì ọma anya ka onyinye a ga- enye eze .
Ma , ọtụtụ ndị ka na- eji ihe ndị a na- esi ísì ọma eme sent na ọgwụ , ha na- ejikwa ha esi nri .
Nke bụ́ eziokwu bụ na ísì ọma ihe ndị a nwere na- amasị anyị taa otú ahụ ọ masịkwara ndị oge gboo .
Ajụjụ Ndị Baịbụl Zara
Gịnị mere anyị kwesịrị iji na- echeta ọnwụ Jizọs ?
Olee ihe ọma ndị ga- emere anyị n’ ihi ọnwụ Jizọs ?
—
Aịzaya 25 : 8 ;
33 : 24
N’ ihe niile merela n’ ụwa a , ọ bụ ọnwụ Jizọs kacha mkpa .
Jizọs nwụrụ ka ụmụ mmadụ nwee ike ịdịghachi otú Chineke chọrọ ka ha dịrị .
Chineke ekeghị anyị ka anyị na- eme ihe ọjọọ , na- arịa ọrịa , ma na- anwụ anwụ .
(
Jenesis 1 : 31
) Ma , mmehie si n’ aka nwoke mbụ bụ́ Adam bata n’ ụwa .
Jizọs ji ndụ ya chụọ àjà maka ịgbapụta anyị ná mmehie na ọnwụ .
—
Gụọ
Matiu 20 : 28 ;
Ndị Rom 6 : 23
Otú kachanụ Chineke si gosi na ọ hụrụ anyị n’ anya bụ izite Ọkpara ya ka ọ nwụọ maka anyị .
(
1 Jọn 4 : 9 , 10
) Jizọs gwara ndị na- eso ụzọ ya ka ha jiri achịcha na mmanya na- eme ncheta ọnwụ ya .
Ọ bụrụ na anyị ana-eme ya kwa afọ , anyị ga- esi otú ahụ gosi na anyị na- ekele Chineke na Jizọs maka ihe ọma ha meere anyị .
—
Ole ndị kwesịrị ịta achịcha ma ṅụọ mmanya ahụ e ji echeta ọnwụ Jizọs ?
Mgbe mbụ Jizọs gwara ndịozi ya ka ha na- echeta ọnwụ ya , o kwuru banyere ọgbụgba ndụ ya na ha na- agba .
(
Matiu 26 : 26-28
) Ọgbụgba ndụ a mere ka ndịozi Jizọs nakwa ndị ọzọ ga- emecha soro n’ ọgbụgba ndụ a nwee olileanya iso Jizọs bụrụ ndị eze na ndị nchụàjà n’ eluigwe .
N’ agbanyeghị na ọtụtụ nde mmadụ na- echeta ọnwụ Jizọs taa , ọ bụ naanị ndị nọ n’ ọgbụgba ndụ ahụ na- ata achịcha ma na- aṅụ mmanya e ji echeta ọnwụ Jizọs .
—
Mkpughe 5 : 10
Kemgbe ihe fọrọ obere ka ọ bụrụ puku afọ abụọ ugbu a , Jehova na- ahọrọ ndị ga- eso Jizọs chịa n’ eluigwe .
(
Luk 12 : 32
) Ha adịghị ọtụtụ ma e jiri ha tụnyere ndị ga- adị ndụ ebighị ebi n’ ụwa .
—
Mkpughe 7 : 4 ,
9 ,
Ụlọ Nche Eprel 1 , 2015
Ị̀ Ga- achọ Ịmụ Baịbụl ?
Isiokwu Ndị Dị n’ Akwụkwọ A
Olee Uru Ịmụ Baịbụl Ga- abara Gị ?
Ò nwetụla mgbe ị jụrụ onwe gị ụdị ajụjụ ndị a ?
Ọ bụrụ na o nwetụla , ọ bụghị naanị gị ka ụdị ajụjụ ndị a na- echu ụra .
Ọtụtụ ndị nọ n’ ebe dị iche iche n’ ụwa na- ajụ ajụjụ ndị a .
Ma , ị̀ ga- amatali azịza ha ?
A jụọ ọtụtụ ndị , ha ga- asị “ ee . ”
Olee ihe mere ha ga- eji asị “ ee ” ?
Ọ bụ n’ ihi na ha amatala ọtụtụ azịza ajụjụ ndị na- echu ha ụra na Baịbụl .
Ị̀ ga- achọ ịma ihe Baịbụl na- akụzi ?
Ọ bụrụ na ị ga- achọ , gbalịa ka gị na Ndịàmà Jehova malite ịmụ Baịbụl .
*
Ha agaghị ana gị ego maka ihe unu ga- amụ .
Ma , a sị ụfọdụ ndị bịa mụọ Baịbụl , ha asị na ha ji ihe n’ aka , ma ọ bụ na Baịbụl siri ike ọmụmụ , ma ọ bụkwanụ na ike Baịbụl adịghị ha .
Ma , o nwere ndị na- anaghị ekwu otú ahụ .
A sị ha bịa mụọ Baịbụl , ha abịa ozugbo .
Lee ihe ụfọdụ n’ ime ha kwuru :
Otu nwaanyị onye Ingland aha ya bụ Gill kwuru , sị : “ Ekpeela m Katọlik , kpee Anglịkan , kpee okpukpe ndị Sik , kpee nke ndị Buda , gụọkwa gbasara okpukpe na mahadum .
Ma , amatalighị m azịza ajụjụ ndị m na- ajụ gbasara Chineke .
Ma , otu ụbọchị , otu nwaanyị Onyeàmà Jehova bịara ozi ọma n’ ụlọ m .
Otú o si jiri Baịbụl zaa m ajụjụ niile m jụrụ ya mere ka m kweta ka mụ na ya mụwa Baịbụl . ”
Otu nwoke onye Bene Ripọblik aha ya bụ Koffi kwuru , sị : “ Ajụrụ m pastọ anyị ọtụtụ ajụjụ ndị na- echu m ụra , ma ihe ọ zara m ejughị m afọ .
Ma , mgbe m jụrụ otu Onyeàmà Jehova ajụjụ ndị ahụ , o ji naanị Baịbụl zaa m ha niile .
Mgbe ọ jụrụ m ma m̀ ga- achọ ịmatakwu ihe ndị ọzọ dị na Baịbụl , ekwetara m ozugbo . ”
Otu nwoke onye Brazil aha ya bụ José sịrị : “ M chọsiri ike ịma ọnọdụ ndị nwụrụ anwụ .
Ekweere m na ndị nwụrụ anwụ nwere ike imesi ndị dị ndụ ike , ma achọrọ m ịma ihe Baịbụl kwuru .
M bidoziri soro otu enyi m bụ́ Onyeàmà Jehova mụwa Baịbụl . ”
Otu nwaanyị onye Meksiko aha ya bụ Dennize kwuru na ya agbalịala ịgụ Baịbụl , ma o kweghị ya nghọta .
Mana ọ sịrị na otu ụbọchị Ndịàmà Jehova bịara ozi ọma na nke ya , ha kọwaara ya ụfọdụ amụma ndị dị na Baịbụl , ha edoo ya anya , nakwa na o mere ka ya chọwa ịmata ihe ndị ọzọ dị na Baịbụl .
Otu nwaanyị onye Nepal aha ya bụ Anju kwuru , sị : “ Ọ na- eme m obi abụọ ma ihe banyere m ọ̀ na- emetụkwa Chineke n’ obi .
M gwara ya Chineke n’ ekpere .
N’ echi ya , Ndịàmà Jehova bịara na nke m .
Mgbe ha gwara m na ha ga- achọ ka mụ na ha mụwa Baịbụl , m kwetakwara . ”
Ihe a niile ndị mmadụ kwuru na- echetara anyị otu ihe Jizọs kwuru na Baịbụl .
Ọ sịrị : “ Obi ụtọ na- adịrị ndị maara mkpa ime mmụọ ha . ”
(
Matiu 5 : 3
) N’ eziokwu , Chineke kere anyị ka ọ na- agụ anyị agụụ ịma gbasara ya .
Ọ bụkwa naanị ya ga- emeli ka anyị mata onye ọ bụ .
O ji Okwu ya bụ́ Baịbụl eme ka anyị mata ya .
Oleezi otú Ndịàmà Jehova na ndị mmadụ si amụ Baịbụl ?
Olee uru ịmụ Baịbụl ga- abara gị ?
A ga- aza ajụjụ ndị a n’ isiokwu na- eso nke a .
Otú Ndịàmà Jehova na Ndị Mmadụ Si Amụ Baịbụl
E ji ịgbasa ozi ọma mara Ndịàmà Jehova .
Ma , ị̀ ma na n’ ebe niile n’ ụwa , anyị na ndị mmadụ na- amụ Baịbụl ?
N’ afọ 2014 , Ndịàmà Jehova dị ihe karịrị nde mmadụ asatọ , ha bikwa n’ ihe karịrị narị mba abụọ na iri anọ .
Ha na ihe fọrọ ntakịrị ka ọ bụrụ nde mmadụ itoolu na narị puku mmadụ ise mụrụ Baịbụl kwa ọnwa .
E nwere ihe dị ka otu narị mba na iri anọ ọnụ ọgụgụ ndị anyị na ha na- amụ Baịbụl karịrị ndị bi na nke ọ bụla n’ ime ha .
N’ afọ ọ bụla , Ndịàmà Jehova na- ebipụta Baịbụl , akwụkwọ , magazin , na ihe ndị ọzọ ha ji akụziri ndị mmadụ Baịbụl .
Ha na- ebipụta ihe ndị a ihe fọrọ obere ka ọ bụrụ otu
ijeri
na narị nde ise .
Ha na- ebipụtakwa ha n’ ihe dị ka narị asụsụ asaa .
Otú a ha si agba mbọ ebipụta ọtụtụ akwụkwọ n’ ọtụtụ asụsụ na- eme ka ọ dịrị ọtụtụ ndị mfe ịmụ Baịbụl n’ asụsụ ọ bụla ha chọrọ .
Otu nwoke onye Saụt Afrịka aha ya bụ Katlego kwuru , sị : “ Mgbe m na- aga akwụkwọ , anaghị m enwe mmasị ịmụ ihe .
Ma , ihe mụ na Ndịàmà Jehova na- amụ na- atọ m ezigbo ụtọ .
Ihe ndị m na- amụta na- emekwa ka obi ruo m ala . ”
Otu nwaanyị onye Meksiko aha ya bụ Bertha kwuru , sị : “ Ọ bụ mgbe mụ na Ndịàmà Jehova na- amụ Baịbụl ka m matara azịza ajụjụ m niile , matakwa ọtụtụ ihe ndị ọzọ . ”
Otu nwoke onye Brazil aha ya bụ Eziquiel kwuru , sị : “ Ndịàmà Jehova na- abịa n’ ụlọ m amụrụ m ihe n’ oge dị mụ mma .
Otú a ha si eme ya na- eme m ezigbo obi ụtọ . ”
Otu nwaanyị onye Ọstrelia aha ya bụ Viniana sịrị : “ Mgbe ụfọdụ , anyị na- eji ihe dị ka nkeji iri na ise ma ọ bụ nkeji iri atọ amụ ihe .
Mgbe ụfọdụkwa , anyị na- anọfe nkeji iri atọ .
Ma , ọ bụ mgbe ọ bụla dị mụ mma ka anyị na- anọru . ”
Otu nwoke onye Bene Rịpọblik aha ya bụ Aimé kwuru na ‘ ya akwụghị ụgwọ ọ bụla maka ọmụmụ ihe ahụ , nakwa na ọ tụrụ ya n’ anya . ’
Otu nwaanyị onye Nọtan Ayaland aha ya bụ Karen kwuru , sị : “ Onye kụziiri m Baịbụl nweere m ndidi , dịrịkwa obiọma .
O mere ka mụ na ya dịrị n’ ezigbo mma . ”
Otu nwoke onye Ịngland aha ya bụ Denton sịrị na “ o nwere ọtụtụ ndị na- amụcha Baịbụl ma ha anaghị aghọ Ndịàmà Jehova . ”
AZỊZA AJỤJỤ NDỊ MMADỤ NA- AJỤKARỊ GBASARA OTÚ NDỊÀMÀ JEHOVA SI AMỤ BAỊBỤL
Olee otú unu na ndị mmadụ si amụ Baịbụl ?
Anyị na- ahọrọ otu isiokwu ma leba anya n’ amaokwu Baịbụl ndị kwuru gbasara isiokwu ahụ .
Iji maa atụ , Baịbụl zara ajụjụ ndị dị ka : Ònye bụ Chineke ?
Olee ụdị onye ọ bụ ?
Ò nwere aha ?
Ebee ka o bi ?
Anyị na Chineke ò nwere ike ịdị ná mma ?
Ihe na- esiri ụfọdụ ndị ike bụ ịmata ebe azịza ajụjụ ndị a dị na Baịbụl .
Anyị na- ejikarị akwụkwọ a na- akpọ
Gịnị n’ Ezie Ka Bible Na- akụzi ?
enyere ndị mmadụ aka ịmata azịza ajụjụ ndị a na Baịbụl .
A haziri akwụkwọ a otú ọ ga- enyere ndị mmadụ aka ịghọta ihe ndị dị na Baịbụl .
E dere ihe gbasara Chineke , Jizọs Kraịst , mbilite n’ ọnwụ , ihe mere ndị mmadụ ji ata ahụhụ , otú e si ekpe ekpere , nakwa ọtụtụ ihe ndị ọzọ n’ akwụkwọ a .
Olee ebe a na- anọ amụ ihe a , oleekwa oge a na- amụ ya ?
A ga- anọ n’ ebe ọ bụla dị gị mma nakwa n’ oge ị chọrọ .
Awa ole ka ọmụmụ ihe a na- ewe ?
Anyị na ọtụtụ ndị na- eji ihe dị ka otu awa amụ Baịbụl kwa izu .
Ma , ọ bụghị iwu na ọ ga- eru otu awa .
Ọ bụ mgbe ị chọrọ ka a mụruo ya ka anyị ga- amụru ya .
Anyị na ụfọdụ ndị na- amụ ihe naanị nkeji iri ma ọ bụ nkeji iri na ise kwa izu .
Ego ole ka a na- akwụ maka ọmụmụ ihe a ?
Anyị anaghị ana mmadụ ego maka ịmụrụ ya ihe , o nweghịkwa onye anyị na- asị kwụọ ụgwọ akwụkwọ anyị na ya ji amụ ihe .
Ihe a anyị na- eme dabara n’ ihe Jizọs gwara ndị na- eso ụzọ ya .
Ọ gwara ha , sị : “ Unu natara n’ efu , na- enyenụ n’ efu . ”
—
Matiu 10 : 8
Afọ ole ka ọmụmụ ihe a na- ewe ?
E nweghị afọ ole a kapịrị ọnụ .
Ọ bụ gịnwa ga- ekpebi mgbe ị chọrọ ka anyị na gị mụruo ya .
E nwere isiokwu iri na itoolu n’ akwụkwọ anyị bụ́
Ị chọọ , i nwere ike ịmụcha isiokwu ahụ niile ma ọ bụkwanụ gị amụọ ụfọdụ n’ ime ha .
Anyị na gị ga- eji nwayọọ nwayọọ na- amụ isiokwu nke ọ bụla otú ọ na- agaghị enye gị nsogbu .
Ọ̀ bụ iwu na m ga- ekweta ịghọ Onyeàmà Jehova ?
Mba .
Anyị anaghị amanye onye ọ bụla ikweta n’ ihe anyị na ya na- amụ .
Ma , ọ bụrụ na mmadụ aghọta ihe Baịbụl na- akụzi , ọ ga- enyere onye ahụ aka ịma ihe o kwesịrị ime .
Olee otú m ga- esi matakwuo ihe Ndịàmà Jehova na- akụzi ?
Ị gaa na
www .
jw .
org / ig ,
ị ga- ahụ ọtụtụ ihe Ndịàmà Jehova kweere nakwa ihe dị iche iche ha na- eme .
Olee otú m ga- esi agwa unu na m chọrọ ka unu bịa mụwara m Baịbụl ?
Gaa na
www .
jw .
org / ig .
I lee anya n’ ala ala , ị ga- ahụ ebe e dere “ Gwa Anyị Ka Anyị na Gị Mụwa Baịbụl . ”
Ị pịa ya , ị ga- ahụ fọm ị ga- eji gwa anyị ka anyị na gị mụwa Baịbụl
I nwekwara ike iji adres anyị dị na peeji nke abụọ n’
a detara anyị akwụkwọ ozi .
Jiri nke kacha dị nso n’ ebe i bi deta ya .
I nwekwara ike ịgwa Onyeàmà Jehova ọ bụla ị hụrụ na ị ga- achọ ka a bịa mụwara gị Baịbụl .
Ajụjụ Atọ Gbanwere Ndụ M
NDỤ M BIRI NA MBỤ :
Etoro m n’ Ankram bụ́ otu obere obodo dị n’ ebe ugwu Niu Yọk dị n’ Amerịka .
Ọtụtụ ndị obodo a na- akpa ehi .
Ehi dị n’ obodo a karịdịrị mmadụ ole bi na ya .
E nwere naanị otu chọọchị n’ obodo a .
Ọ bụ ya ka ndị ezinụlọ anyị niile na- ekpe .
N’ ụtụtụ Sọnde ọ bụla , papa nnukwu m na- ehichara m akpụkpọ ụkwụ m ga- eyi aga Sọnde Skul .
M na- eyirizi ya ma were obere Baịbụl mama nnukwu m nyere m gawa .
Mụ na ụmụnne m si na nwata mụta ịna-arụsị ọrụ ike , ịna-asọpụrụ ndị ọzọ , ịna-enyere ndị ọzọ aka na ịna-ekele onye meere anyị ihe ọma .
Mgbe m tolitere , agara m biri ebe ọzọ ma mechaa na- akụzi nkụzi ebe ahụ .
O nwere ọtụtụ ihe na- agbagwoju m anya gbasara Chineke nakwa gbasara ndụ a anyị dị .
Ụbụrụ na- aghọ ụfọdụ n’ ime ụmụ akwụkwọ m nkọ .
Ma , e nwekwara ndị nke ụbụrụ na- anaghị aghọcha nkọ n’ agbanyeghị na ha na- agụsi akwụkwọ ike .
E nwere ndị nke nwere nkwarụ , nwee ndị na- enweghị .
Ọ nọ na- adị m ka ihe a ọ̀ bụ mmegbu .
Mgbe ụfọdụ , ndị mụrụ ụmụ akwụkwọ ndị ahụ ụbụrụ na- anaghị aghọcha nkọ na ndị nke mụrụ ndị nwere nkwarụ na- ekwu na “ Ọ bụ otú Chukwu si chọọ ya . ”
Ọ na- eju m anya otú Chineke si kwe ka ụmụaka ụfọdụ buru ụdị nsogbu ndị a pụta ụwa .
A sịdị kwuwe , ụmụaka ndị a enweghị ihe ọjọọ ha mere .
Ihe ọzọ na- echekwa m uche bụ ezigbo ihe m ga- eji ndụ m mee .
Ọ na- adị m ka o nwebeghị ezigbo ihe m jirila ndụ m mee .
A mụrụ m n’ ezinụlọ e ji ama atụ , agara m ụlọ akwụkwọ ndị bụ́ ịgbà , ana m arụkwa ọrụ na- atọ m ezigbo ụtọ .
Ma ọ ka dịkwa m ka ọ dịbeghị ezigbo ihe m ji ndụ m mee .
M sịdị ka m metụkwuo , ihe ọzọ m nwere ike ime bụ ịlụ di , mụọ ụmụ , na- arụ ọrụ m ruo mgbe m ga- ala ezumike nká , ụmụ m akpọgazie m n’ ebe a na- elekọta ndị agadi .
M nọ na- eche ma ò nwere ihe ọzọ ka mma m kwesịrị iji ndụ m mee .
OTÚ BAỊBỤL SI GBANWEE NDỤ M :
E nwere otu afọ mụ na ụfọdụ ndị nkụzi ibe m gara njem nlere anya na Yurop n’ oge ọkọchị .
Anyị gara hụ nnukwu chọọchị a na- akpọ Westminsta
Abi , na nke a na- akpọ Nọtrọ-Dam de Pari , gaakwa na Vatikan bụ́ ebe poopu bi .
Anyị gakwara hụ ọtụtụ obere chọọchị ndị ọzọ dị na Yurop .
Ebe nke ọ bụla anyị rutere , m na- ajụ ndị anyị hụrụ ajụjụ ndị na- echu m ụra .
Mgbe m lọtara ebe m bi na Slotsbọg dị na Niu Yọk , m gara n’ ọtụtụ chọọchị jụọkwa ha ajụjụ ndị ahụ na- echu m ụra .
Ma , o nweghị ndị nke zara m ihe juru m afọ .
Otu ụbọchị , otu nwa akwụkwọ m dị afọ iri na abụọ bịakwutere m jụọ m ma m̀ ma na ya bụ Onyeàmà Jehova , mụ asị ya ee .
Ya ajụọ m ma m̀ ga- achọ ịmatakwu gbasara Ndịàmà Jehova , mụ asịkwa ya ee .
Ya ajụzie m ebe m bi , mụ agwa ya .
Ọ bụ mgbe ahụ ka mụ na ya matara na anyị gbara agbata obi .
Amaghị m na ajụjụ atọ ahụ ọ jụrụ m ga- agbanwe ndụ m ruo mgbe ebighị ebi .
Abalị ole na ole mụ na ya kwurịtachara ihe ahụ , ọ gbaara ígwè ya bịa n’ ụlọ m , mụ na ya ebido ịmụ Baịbụl .
Ajụrụ m ya ajụjụ ndị ahụ m jụrụla ọtụtụ ndị isi okpukpe .
O meghị ka ha .
O gosiri m azịza ajụjụ ndị ahụ na Baịbụl m .
Ihe ndị a m mụtara na Baịbụl mere m ezigbo obi ụtọ , meekwa ka afọ ju m .
Ihe m gụtara na
1 Jọn 5 : 19
metụrụ m n’ ahụ́ .
Ebe ahụ sị na “ ụwa dum dị n’ aka ajọ onye ahụ . ”
Ahụ́ bịara ruo m ala mgbe m matara na ọ bụghị Chineke na- akpata ihe ọjọọ ndị na- eme taa , kama na ọ bụ Setan , nakwa na Chineke ga- emezi ihe niile n’ ọdịnihu .
(
Mkpughe 21 : 3 , 4
) M bịara chọpụta na a kọwaara mmadụ ihe dị na Baịbụl nke ọma , onye ahụ ga- aghọta na Baịbụl na- ekwu eziokwu .
Ihe mere m ji kwe ka mụ na nwa ahụ dị afọ iri na abụọ na- amụ Baịbụl bụ na ama m na ihe m na- amụta bụ eziokwu .
Ma , ihe ọzọ m chọrọ ịmata bụ ma Ndịàmà Jehova hà na- emekwa ihe ndị ha na- akụzi .
Dị ka ihe atụ , nwatakịrị nwaanyị ahụ gwara m na ezigbo Ndị Kraịst na- enwere ndị ọzọ ndidi , na- enwekwa obiọma .
(
Ndị Galeshia 5 : 22 , 23
) M kpebiri na m ga- ele ma nwa a ọ̀ na- emekwa ihe ndị a ọ sị na ha na- eme .
Otu ụbọchị , m kpachaara anya lọta mgbe oge mụ na ya kwesịrị iji ebido ịmụ ihe gaferela ka m mara ma ọ̀ ka ga na- eche m , nakwa ma ọ̀ ga- ewewe iwe na mụ abịaghị n’ oge .
Mgbe m nyaara ụgbọala m bata , m hụrụ ya ka ọ nọ n’ ihu ụlọ m na- eche m .
Ọ gbaara ọsọ ozugbo bịa , sị m : “ Achọọdịla m ịlawa gaa gwa mama m ka anyị kpọọ ndị ụlọ ọgwụ na ndị uwe ojii ka anyị mara ma ò nwere ihe mere gị n’ ihi na ị na- abịakarị n’ oge .
Ụjọ tụwara m . ”
O nwekwara ụbọchị m jụrụ ya ajụjụ m ma na ọ ga- esiri obere nwa ha ka ya ike ịza .
Achọrọ m ịma ma ọ̀ ga- aza m ihe ọ bụla batara ya n’ isi .
Mgbe m jụrụ ya ajụjụ ahụ , o lere m anya , sị m na ajụjụ ahụ siri ike , mana ya ga- edetu ya n’ akwụkwọ ma jụọ ya ndị mụrụ ya .
Ụbọchị ọzọ ọ bịara ka anyị mụọ ihe , o wetaara m
zara ajụjụ ahụ m jụrụ ya .
Akwụkwọ Ndịàmà Jehova bipụtara e ji amụ Baịbụl zakwara m ajụjụ ndị ọzọ niile m nọ na- ajụ kemgbe .
Ọ bụ ihe a mere m ji bido nwewe mmasị n’ ebe Ndịàmà Jehova nọ .
Mụ na nwata nwaanyị ahụ nọgidere na- amụ ihe .
Mgbe otu afọ gara , emere m baptizim ma ghọọ Onyeàmà Jehova .
URU NDỊ M RITERELA :
Mgbe m mechara mata azịza ajụjụ ndị ahụ na- echu m ụra , ọ bịara na- agụsi m ike ịkọrọ ya ndị ọzọ .
(
Matiu 12 : 35
) Ná mmalite , ndị ụlọ anyị achọghị ịnụ ozi ọma m na- ezi ha .
Ma , ka oge na- aga , ha gbanwere .
Obere oge tupu mama m anwụọ , o bidoro mụwa Baịbụl .
O meghị baptizim tupu ya anwụọ .
Ma , ama m na o kpebiela ife Jehova .
N’ afọ 1978 , alụrụ m di .
Aha di m bụ Elias Kazan , ọ bụkwa Onyeàmà Jehova .
N’ afọ 1981 , a kpọrọ anyị ka anyị bịa jewe ozi na Betel dị n’ Amerịka .
Ọ dị mwute na naanị afọ anọ anyị jere ozi n’ ebe ahụ , di m nwụrụ .
N’ agbanyeghị ọnwụ di m , anọgidere m na- eje ozi na Betel .
O nyeere m aka ịna-ewepụtụ obi n’ ọnwụ di m , nyekwara m aka idi ya .
N’ afọ 2006 , alụrụ m di ọzọ .
Aha onye nke a bụ Richard Eldred .
Ọ na- ejekwa ozi na Betel .
Anyị abụọ ka na- eje ozi na Betel .
Ịmata eziokwu banyere Chineke emeela ka m nwee ezigbo ihe m ji ndụ m eme .
Obi dịkwa m ụtọ na amatala m azịza ajụjụ ndị ahụ na- echu m ụra .
Ma , ihe mere ka ihe a niile kwe omume bụ ajụjụ atọ ahụ nwata nwaanyị ahụ jụrụ m .
Ihe Dị Oké Ọnụ Ahịa A Chọtara n’ Ebe A Na- ekpofu Ihe
GỊNỊ na- agbata gị n’ obi ma e kwuwe okwu kwute ebe a na- ekpofu ihe ?
O nwere ike ịbụ ebe e kpokọjuru ihe ndị na- adịghị mma na ebe na- esi ísì .
Ọ ga- esi ike ka ihe ga- agbata gị n’ obi bụrụ ebe e nwere ike inweta ihe bara uru , ma ya fọdụzie inweta ihe dị oké ọnụ ahịa .
Ma , otu narị afọ gara aga , a chọtara otu ihe dị oké ọnụ ahịa n’ ebe a na- ekpofu ihe .
Ihe a abụghị ọlaedo ma ọ bụ ọlaọcha .
Ọ bụ ụdị ihe ọzọ .
Gịnị bụ ihe ahụ ?
Oleekwa uru ọ baara anyị taa ?
IHE A CHỌTARA EBE A NA- ATỤGHỊ ANYA YA
E nwere ndị ọkà mmụta abụọ aha ha bụ Bernard P. Grenfell na Arthur S. Hunt .
Ha na- akụzi na Mahadum Oxford .
N’ ihe dị ka n’ afọ 1902 , ha gawara Ijipt .
Mgbe ha ruru , o nwere ihe ha chọtara n’ otu ebe a na- ekpofu ihe n’ akụkụ Osimiri Naịl .
Ihe ahụ bụ ụfọdụ iberibe akwụkwọ papaịrọs .
N’ afọ 1920 , ka ha abụọ nọ na- ahazi iberibe akwụkwọ papaịrọs ndị ahụ , Grenfell zụtara iberibe akwụkwọ ndị ọzọ e gwupụtara n’ ala Ijipt .
Ọ zụtara ha ka e dowe ha n’ ọ́ bá akwụkwọ a na- akpọ John Rylands Library nke dị na Manchesta dị n’ Ịngland .
Ma , Grenfell na Arthur nwụrụ tupu ha ahazichaa iberibe akwụkwọ ndị ahụ .
Ọ bụzi ọkà mmụta ọzọ aha ya bụ Colin H. Roberts , onye na- akụzikwa na mahadum Oxford , hazichara iberibe akwụkwọ ndị ahụ .
Ka ọ nọ na- ahazi ha , ọ hụrụ iberibe akwụkwọ papaịrọs dị inch atọ na ọkara n’ ogologo na ihe dị ka inch abụọ na ọkara n’ obosara .
E ji asụsụ Grik dee ihe ndị e dere na ya .
O juru ya anya na okwu ụfọdụ e dere na ya bụ okwu ndị ọ ma ama .
Ihe e dere n’ ihu ya bụ ihe ụfọdụ dị na
Jọn 18 : 31-33
, ihe e dere n’ azụ ya abụrụ ihe ụfọdụ dị na
Jọn 18 : 37 , 38
.
Ọ bụ mgbe ahụ ka Roberts matara na ya achọtala ihe dị oké ọnụ ahịa .
OTÚ E SI MATA MGBE E DERE IHE DỊ NA YA
Obi Roberts gwara ya na o teela e dere ihe dị n’ iberibe akwụkwọ papaịrọs ahụ .
Ma , olee mgbe e dere ya ?
O nwere ihe Roberts mere iji mata mgbe ọ ga- abụ na e dere ya .
O lere aka akwụkwọ e ji dee ihe na ya , lezie aka akwụkwọ ya na ya yiri n’ akwụkwọ ndị mgbe ochie ndị ọzọ a ma mgbe e dere ha .
Ihe a o mere nyeere ya aka ịmata mgbe ọ ga- abụ na e dere ya .
Ma , ọ chọrọ ịmata kpọmkwem mgbe e dere ya .
N’ ihi ya , o sere iberibe akwụkwọ ndị ahụ foto ma zigara ya mmadụ atọ bụ́ ọkà n’ ihe gbasara akwụkwọ papaịrọs ma gwa ha ka ha chọpụta afọ e dere ya .
Gịnị ka mmadụ atọ a chọpụtara ?
Ha leruru anya n’ aka akwụkwọ e ji dee ihe n’ iberibe akwụkwọ ahụ .
Ha atọ kwuru na e dere ihe dị n’ iberibe akwụkwọ papaịrọs ahụ ihe dị ka n’ afọ 125 , ya bụ , ihe dị ka afọ iri abụọ na ise Jọn onyeozi nwụchara .
Ma , ọ pụtaghị na otú a ha si mata oge e dere ihe dị n’ iberibe akwụkwọ ahụ bụ otú kacha mma isi mata oge e dere akwụkwọ .
Ọkà mmụta ọzọ kwudịrị na ọ ga- abụ na e dere ihe ndị ahụ n’ oge ọ bụla n’ agbata afọ 101 na afọ 200 .
Ma , otu ihe doro anyị anya bụ na iberibe akwụkwọ papaịrọs a bụ nke kacha ochie n’ ime akwụkwọ mgbe ochie niile dị ugbu a e dere ihe dị n’ Agba Ọhụrụ .
IHE IBERIBE AKWỤKWỌ PAPAỊRỌS AHỤ MERE KA A MATA
Ò nwere uru iberibe akwụkwọ papaịrọs a e dere ihe dị n’ Oziọma Jọn baara ndị na- agụ Baịbụl taa ?
Ma ọ́ dịghị ihe ọzọ , o nwere uru abụọ ọ baara ha .
Otu bụ na ihe ụfọdụ a chọpụtara banyere iberibe akwụkwọ a gosiri na Ndị Kraịst oge gboo ji Akwụkwọ Nsọ kpọrọ ihe .
N’ agbata afọ 101 na afọ 200 , e nwere ụdị akwụkwọ abụọ a na- eji ede ihe .
Nke mbụ bụ akwụkwọ mpịakọta , nke abụọ abụrụ nke a na- akpọ kodeks .
Ihe a na- eji eme akwụkwọ mpịakọta bụ iberibe
akwụkwọ papaịrọs a dụkọtara ọnụ , ha etoo ogologo .
E nweziri ike ịfụkọta ya afụkọta .
A naghị edekarị akwụkwọ mpịakọta ihe ihu na azụ .
Ma , e dere iberibe akwụkwọ papaịrọs ahụ Roberts chọtara ihe ihu na azụ .
Nke a gosiri na ọ ga- abụ na o si n’ ụdị akwụkwọ nke ahụ a na- akpọ kodeks .
A na- eji ibe akwụkwọ papaịrọs eme kodeks .
A na- adụkọta ibe akwụkwọ ndị ahụ ha adị ka akwụkwọ ndị e nwere n’ oge a .
Olee otú kodeks si kara akwụkwọ mpịakọta mma ?
Anyị manụ na Ndị Kraịst oge gboo zisara ozi ọma .
(
Matiu 24 : 14 ;
28 : 19 , 20
) Ha na- aga ebe ọ bụla ha nwere ike ịhụ ndị mmadụ na- akọrọ ha ihe Baịbụl kwuru .
Ha na- aga ma n’ ụlọ ndị mmadụ ma n’ ahịa ma n’ okporo ámá .
(
Ọrụ Ndịozi 5 : 42 ;
17 : 17 ;
20 : 20
) N’ ihi ya , ọ kaara ha mma inwe Akwụkwọ Nsọ e mere otú ọ ga- adị mfe iji ya na- aga ozi ọma .
Ebe ọ bụ na nke kodeks ahụ dị ntakịrị , o mere ka ọ dịrị ọgbakọ dị iche iche na ndị ọzọ chọrọ inweta Akwụkwọ Nsọ mfe iji aka ha depụta Akwụkwọ Nsọ nke ha .
O meziri ka e nwee ike idepụtaghachi akwụkwọ Matiu , Mak , Luk , na Jọn ọtụtụ ugboro .
O nyekwara aka mee ka ọtụtụ ndị ghọọ Ndị Kraịst .
Ihe a bụ iberibe akwụkwọ papaịrọs ahụ Ihu ya na azụ ya
Uru ọzọ iberibe akwụkwọ papaịrọs ahụ baara anyị bụ na o mere ka obi sie anyị ike na ihe dị na Baịbụl mbụ ndị e nwere bụ kpọmkwem ihe dị na nke anyị na- agụ taa .
Ọ bụ eziokwu na e dere naanị amaokwu ole na ole si n’ Oziọma Jọn n’ iberibe akwụkwọ papaịrọs ahụ , e nwechaghị ihe dị iche n’ ihe e dere na ya na ihe e dere na Baịbụl anyị na- agụ taa .
O gosiri na a gbanwebeghị ihe ọ bụla na Baịbụl n’ agbanyeghị na e depụtaghachila ya ọtụtụ ugboro .
Ma , iberibe akwụkwọ papaịrọs ahụ e dere ihe ụfọdụ dị n’ Oziọma Jọn bụ naanị otu n’ ime ọtụtụ puku iberibe akwụkwọ na akwụkwọ ndị gosiri na ihe dị na Baịbụl mbụ na ihe dị na nke anyị nwere taa bụ otu .
E nwere ihe otu nwoke aha ya bụ Werner Keller kwuru n’ akwụkwọ ya a na- akpọ
The Bible as History .
Ọ sịrị : “ Akwụkwọ ndị mgbe ochie ndị a bụ ihe ndị kacha egosi na ihe e dere na Baịbụl ndị anyị nwere ugbu a bụ otú ha dị na Baịbụl ndị mbụ e dere . ”
Ma , ọ bụghị n’ ihi iberibe akwụkwọ ndị a a chọtara mere ezigbo Ndị Kraịst ji kwere na ihe e dere na Baịbụl bụ eziokwu .
Ihe mere ha ji kwere bụ na Baịbụl n’ onwe ya kwuru na “ Akwụkwọ Nsọ dum si n’ ike mmụọ nsọ Chineke . ”
(
2 Timoti 3 : 16
) Ma , obi dị anyị ụtọ na ihe ndị mgbe ochie a na- achọta taa na- egosi na otu ihe Baịbụl kwuru kemgbe bụ eziokwu , ya bụ , na “ okwu Jehova na- adịru mgbe ebighị ebi . ”
—
1 Pita 1 : 25
Olee Ihe Mere Anyị Kwesịrị Iji Na- echeta Ọnwụ Jizọs ?
“ NA- EMENỤ NKE A KA UNU WEE NA- ECHETA M ”
Magret :
Sharon ndaa ?
Ị gbalịala bịa Ncheta Ọnwụ Jizọs ahụ anyị mere n’ izu gara aga .
Olee otú i si hụ ya ?
Sharon :
Ọ dị mma .
Mana aghọtachaghị m ihe niile e kwuru .
Ama m na ndị mmadụ na- agba Krismas iji cheta ọmụmụ Jizọs , na- agbakwa Ista iji cheta mbilite n’ ọnwụ ya , ma amaghị m na e nwere ndị na- echeta ọnwụ ya .
Ọọ eziokwu na ọtụtụ ndị na- agba Krismas na Ista taa , ma Ndịàmà Jehova chere na ọ dị mkpa icheta ọnwụ Jizọs .
Ọ bụrụ na i nwetụrụ obere oge , m ga- achọ igosi gị ihe mere ha ji chee otú ahụ .
Nsogbu adịghị .
O nweghị ihe m na- eme ugbu a .
Ihe bụ́ isi mere Ndịàmà Jehova ji echeta ọnwụ Jizọs bụ na Jizọs nyere ụmụazụ ya iwu ka ha na- eme otú ahụ .
Ka anyị lebatụ anya n’ ihe mere n’ abalị bọtara ụbọchị e gburu Jizọs .
Ì chetara na ya na ndị na- eso ụzọ ya riri nri pụrụ iche n’ abalị ahụ ?
Ị̀ na- ekwu Oriri Nsọ ?
Ọọ ya .
Baịbụl kpọrọ ya Nri Anyasị nke Onyenwe Anyị .
O nwere ihe Jizọs gwara ụmụazụ ya ka ha nọ na- eri nri anyasị ahụ .
Gụtụnụ ya na
Luk 22 : 19
Nsogbu adịghị .
Ọ sịrị : “ O wee were otu ogbe achịcha , kelee Chineke , nyawaa ya , ma were ya nye ha , sị : ‘ Nke a pụtara ahụ́ m nke a gaje inye n’ ihi unu .
Na- emenụ nke a ka unu wee na- echeta m . ’ ”
Ndeewo .
Ọ̀ kwa ị hụrụ ihe Jizọs kwuru ná ngwụcha amaokwu ahụ ?
Ọ sịrị : “ Na- emenụ nke a ka unu wee na- echeta m . ”
Ma , tupu Jizọs agwa ụmụazụ ya ihe a , ọ gwara ha
ha ga na- echeta banyere ya .
Ọ gwara ha na ya gaje inye ndụ ya maka ha .
Jizọs kwukwara ihe yiri ya na
Matiu 20 : 28
.
Ebe ahụ sịrị : “ Nwa nke mmadụ bịara , ọ bụghị ka e jeere ya ozi , kama ka o jee ozi , ka o nyekwa mkpụrụ obi ya ka ọ bụrụ ihe mgbapụta n’ ọnọdụ ọtụtụ mmadụ . ”
Ọ bụ ihe a mere Ndịàmà Jehova ji ezukọ n’ afọ ọ bụla echeta àjà Jizọs ji ndụ ya chụọ maka anyị .
Ọnwụ ya a ga- emeli ka ndị ezi omume niile dị ndụ ebighị ebi .
GỊNỊ MERE O JI DỊ MKPA KA A GBAPỤTA ANYỊ ?
Anụla m ka ndị mmadụ na- ekwu na Jizọs nwụrụ ka anyị nwee ike ịdị ndụ .
Ma , ịgwa gị eziokwu , aghọtachabeghị m otú o si bụrụ na ọ nwụrụ ka anyị nwee ike ịdị ndụ .
O nwekwara ndị ọzọ ọ dị otú a ọ dị gị .
Ihe gbasara àjà mgbapụta Jizọs na- esitụ ike nghọta .
Mana , o so n’ ihe ndị kacha atọ ụtọ dị n’ Okwu Chineke .
Amaghị m ma ị̀ ka nwetụkwuru oge ka anyị kwutụkwuo gbasara ya .
Nsogbu adịghị .
Ka anyị kwutụkwuo .
I meela .
Ọ dịbeghị anya m gụrụ ihe ụfọdụ
gbasara àjà mgbapụta Jizọs .
M ga- agbalị kọwaara gị ya otú ọ ga- adịrị gị mfe nghọta .
Ngwanụ .
Otu ihe ga- enyere anyị aka ịghọta ya bụ ibugodị ụzọ ghọta nsogbu Adam na Iv kpatara mgbe ha mehiere Chineke n’ ogige Iden .
Ndị Rom 6 : 23
ga- enyere anyị aka ịghọta ya .
Gụtụnụ ebe ahụ .
Ọ dị mma .
Ọ sịrị : “ Ụgwọ ọrụ nke mmehie na- akwụ bụ ọnwụ , ma onyinye nke Chineke na- enye bụ ndụ ebighị ebi site n’ aka Kraịst Jizọs Onyenwe anyị . ”
I meela .
Ka anyị leruo ihe a amaokwu a kwuru anya nke ọma .
I lee anya , ị ga- ahụ na ihe mbụ o kwuru bụ na “ ụgwọ ọrụ nke mmehie na- akwụ bụ ọnwụ . ”
Mgbe Chineke kere mmadụ , o kwukwara na o mee mmehie na ọ ga- anwụ .
Ma , o nweghị onye bụ́ onye mmehie mgbe ahụ .
Mgbe e kere Adam na Iv , ha zuru okè , ụmụ ha gakwaara ezu okè .
N’ ihi ya , o nweghị ihe gaara eme ka hanwa ma ọ bụ ụmụ ha nwụọ .
Ha na ụmụ ha gaara adịrị ndụ na- aga , na- enwe obi ụtọ .
Ma , ị manụ na ihe niile bịara ghịghaa .
Ọọ eziokwu .
Adam na Iv gara rie mkpụrụ osisi a sịrị ha erila .
Ọọ ya .
Ha si otú ahụ nupụrụ Chineke isi ma mee mmehie .
Ọ pụtara na ha ji aka ha kpebie ịghọ ndị mmehie na ndị na- ezughị okè .
Ihe a ha kpebiri ime ga- ewetara ma ha ma ụmụ ha ezigbo nsogbu .
Olee otú ọ ga- esi ewetara ụmụ ha nsogbu ?
O nwere ihe atụ ga- enyere anyị aka ịghọta ya .
Ị̀ na- esi maị maị ?
Ọ dị ka ị̀ ma .
M na- esi ya mgbe ụfọdụ .
Ka e were ya na o nwere kom kom ndị ọhụrụ i nwetara ị ga- eji na- esi maị maị .
Ma , tupu gị ejiri ha sie maị maị , otu n’ ime ha adaa n’ ala kụkpọọ .
I jiri nke ahụ kụkpọrọ akụkpọ na- esi maị maị , olee otú maị maị i ji ya sie ga- adị ?
Ọ̀ ọ na ọ gaghị enwe ebe bara n’ ime ?
Ọ ga- enwe .
Ọọ otú ahụ ka ọ dị n’ ihe gbasara Adam na Iv .
Mgbe ahụ ha họọrọ inupụrụ Chineke isi , e nwere ike ịsị na ha bịara nwee ntụpọ ma ọ bụ ebe kụkpọrọ akụkpọ n’ ahụ́ ha , ya emezie ka ha bụrụ ndị mmehie na ndị na- ezughị okè .
Ebe ọ bụkwa na ha emehiela tupu ha amụwa ụmụ , ụmụ ha niile ga- abụkwa ndị na- ezughị okè otú ha bụ .
Ha niile ga- abụ ndị mmehie .
Onye Baịbụl kpọrọ onye mmehie abụghị naanị onye mere mmehie n’ onwe ya , kamakwa , onye butere mmehie n’ ọmụmụ .
Ihe a niile pụtara na n’ agbanyeghị na mụ na gị emebeghị mmehie ọ bụla tupu a mụọ anyị , anyị abụrụlarị ndị mmehie .
Adam na Iv bufeere ụmụ niile ha ga- amụta , ma mụ na gị , ezughị okè na mmehie nke ya na ọnwụ so aga .
Ọ bụ ya mere
ji sị na ụgwọ ọrụ nke mmehie bụ ọnwụ .
Ma , ọ dịghịnụ mma .
Olee otú ndị mmadụ ga- esi na- anwụ ruo mgbe ebighị ebi n’ ihi ihe Adam na Iv metere ?
Ihe i kwuru bụ eziokwu , o nwechara otú ọ dị .
Ma , Chineke na- ekpe ikpe ziri ezi , o nwekwara ihe ọma o meere anyị .
Ọ mara Adam na Iv ikpe ọnwụ maka njọ ha .
Ma , o mere ka anyịnwa bụ́ ụmụ ha nwee olileanya .
Ọ haziri otú anyị ga- esi pụta ná nsogbu a anyị nọ na ya .
Ọ bụ àjà mgbapụta Jizọs ka o ji mee ya .
Legodị anya ọzọ ná
.
Mgbe e kwuchara na “ ụgwọ ọrụ nke mmehie na- akwụ bụ ọnwụ , ” e kwuziri , sị : “ Ma onyinye nke Chineke na- enye bụ ndụ ebighị ebi site n’ aka Kraịst Jizọs Onyenwe anyị . ”
Ihe a gosiri na ọ bụ ọnwụ Jizọs mere ka anyị nwee olileanya isi n’ aka mmehie na ọnwụ pụta .
IHE MGBAPỤTA AHỤ BỤ ONYINYE KACHA MMA CHINEKE NYERE ANYỊ
E nwere ihe ọzọ e kwuru n’ amaokwu a m ga- achọ igosi gị .
Olee ihe ọọ ?
Legodị ebe ahụ sịrị na “ Onyinye nke
na- enye bụ ndụ ebighị ebi site n’ aka Kraịst Jizọs Onyenwe anyị . ”
Ka m jụgodị gị , ebe ọ bụ Jizọs tara ahụhụ ma nwụchitere anyị ọnwụ , oleezi ihe mere amaokwu a ji sị na àjà a Jizọs chụrụ bụ “ onyinye nke Chineke na- enye ” ?
Gịnị mere ọ sịghị na ọ bụ “ onyinye nke Jizọs na- enye ” ?
Hmm .
Amaghịkwa m oo .
Ị manụ na ọ bụ Chineke kere Adam na Iv , ọ bụkwa ya ka ha mehiere mgbe ahụ ha riri mkpụrụ osisi ọ sịrị ha erila .
Ọ ga- abụrịrị na o wutere ya nke ukwuu mgbe mmadụ abụọ mbụ o kere nupụụrụ ya isi .
Ma , Jehova kwukwara ozugbo ahụ otú ọ ga- esi edozi nsogbu ahụ .
Ọ haziri ka otu n’ ime ndị mmụọ ozi ya bịa n’ ụwa , bie ndụ ka mmadụ zuru okè , ma mechaa jiri ndụ ya gbapụta anyị .
Ọ bụ ya mere ihe mgbapụta ahụ ji bụrụ onyinye si n’ aka Chineke .
O nwekwara ihe ọzọ mere o ji bụrụ onyinye si n’ aka Chineke .
Ì chetụla otú obi dị
mgbe ahụ e gburu Jizọs ?
Mba , echetụbeghị m ya .
Ihe ụmụaka ji egwu egwu juru ebe a .
Ọ dị ka ì nwere ụmụaka .
Ee , eji m ụmụ abụọ , otu nwoke na otu nwaanyị .
Otú a i nwere ụmụ , chegodị otú obi ga- adị Jehova ka ọ nọ n’ eluigwe na- ele ka e jidere Ọkpara ya ọ hụrụ n’ anya , jiri ya na- eme ihe ọchị , na- eti ya ihe , ma mechaa kpọgide ya n’ elu osisi ka ọ nọrọ ebe ahụ nwụọ .
Chaị , ọ ga- abụrịrị na o wutere ya .
Ọọ ya .
Ma , o nweghị onye n’ ime anyị nwere ike ikwu kpọmkwem otú obi dị Chineke n’ ụbọchị ahụ .
Ma , anyị ma na o wutere ya , anyị makwa
ihe mere
o ji gba nkịtị ka e mee Ọkpara ya ụdị ihe ahụ .
E kwuru ihe mere o ji gba nkịtị na
Jọn 3 : 16
.
Gụtụnụ ebe ahụ .
Ọ dị mma .
Ebe ahụ sịrị : “ N’ ihi na Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
Ihe mgbapụta ahụ bụ otú kachanụ Chineke si gosi na ọ hụrụ anyị n’ anya
I meela .
Leekwa anya ọzọ ná mbido amaokwu ahụ .
Ọ sịrị : “ Chineke hụrụ ụwa n’ anya . ”
Ọ bụ
ịhụnanya
mere Chineke ji gba nkịtị ka e gbuo Ọkpara ya .
Ọ bụ ịhụnanya mere Chineke ji zite Ọkpara ya ka ọ bịa n’ ụwa nwụọ maka anyị .
N’ eziokwu , ihe mgbapụta ahụ bụ otú kachanụ Chineke si gosi na ọ hụrụ anyị n’ anya .
Ọ bụ ihe ọma a Chineke meere anyị ka Ndịàmà Jehova na- ezukọ kwa afọ na- echeta n’ ụbọchị dabara n’ ụbọchị ahụ Jizọs nwụrụ .
Amaghị m ma ihe ndị a ò doola gị anya ugbu a .
Ee , o doola m anya .
I meela maka iwepụta oge kọwaara m ha nke ọma .
Ị̀ Maara ?
Gịnị bụ ọrụ ndị isi ndị agha Rom n’ oge ochie ?
Onye a a kpụrụ ebe a bụ onyeisi ndị agha aha ya bụ Marcus Favonius Facilis
N’ Agba Ọhụrụ na Baịbụl , e nwere ebe ụfọdụ e kwuru okwu ndị isi ndị agha Rom .
Onye agha ahụ guzo nso n’ ebe a kpọgidere Jizọs n’ osisi bụ onyeisi ndị agha .
Kọnịliọs bụ́ onye Jentaịl mbụ ghọrọ Onye Kraịst bụbu onyeisi ndị agha .
Onye agha a gwara ka ọ hụ na a pịara Pọl onyeozi ụtarị , nakwa Juliọs , onye a gwara ka o duru Pọl gaa Rom , bụcha ndị isi ndị agha .
—
Mak 15 : 39 ;
Ọrụ Ndịozi 10 : 1 ;
22 : 25 ;
27 : 1
Ndị a a na- akpọ ndị isi ndị agha Rom na- edu ndị agha na- eji ụkwụ aga .
Ha na- edukarị ndị agha iri ise ruo otu narị aga agha .
Ihe ndị so n’ ọrụ ha bụ ịzụ ndị agha , ile ma uwe ha na ngwá agha ha ọ̀ dịkwa otú kwesịrị ekwesị .
Ihe ọzọ ha na- emekwa bụ idu ha aga agha .
Ịbụ onyeisi ndị agha bụ ọkwá kachanụ onye agha nkịtị nwere ike iru .
Ndị na- eru n’ ọkwá a bụ ndị agha ma nke a na- akọ n’ ịlụ agha nakwa ndị ga- eduli ndị agha nke ọma .
Ọ bụ ha na- ahụ na a haziri ndị agha ndị Rom nke ọma otú ha ga- enwe ike imeri n’ agha .
Otu akwụkwọ kwuru na ‘ ndị isi ndị agha na- abụkarị ndị aka ochie na ndị ma nke a na- akọ n’ ịlụ agha . ’
Olee ihe dị iche n’ enyo ndị e nwere n’ oge ochie na enyo ndị e nwere taa ?
Ihe a bụ enyo ndị Ijipt oge ochie
Enyo ndị e nwere n’ oge ochie adịchaghị ka enyo ndị e nwere taa .
Ihe a na- ejikarị arụ enyo ndị nke oge ochie bụ ọla nchara .
Ma , a na- ejikwa ọlaọcha , ọlaedo , ọla kọpa , ma ọ bụ ọlaọcha na ọlaedo a gwakọtara ọnụ arụ ụfọdụ .
A na- etekwa ọla ndị ahụ ihe ndị ga- eme ka ha na- egbuke egbuke .
Ebe mbụ e kwutere okwu enyo na Baịbụl bụ mgbe a na- ekwu gbasara ụlọ nsọ mbụ ụmụ Izrel rụrụ maka ife Chineke .
Ụmụ nwaanyị ji enyo ha nye onyinye ka e jiri rụọ efere ọla kọpa na ihe ndọkwasị ya .
(
Ọpụpụ 38 : 8
) Ọ ga- abụ na a gbazere enyo ndị ahụ , jirizie ha kpụọ efere ahụ na ihe ndọkwasị ya .
N’ ọtụtụ ebe ndị e gwupụtara enyo ndị oge ochie n’ ala Izrel na n’ ebe ndị dị nso n’ Izrel , a hụkwara ihe dị iche iche ụmụ nwaanyị ji achọ mma .
Enyo ndị ahụ e gwupụtara na- adịkarị okirikiri .
A na- eji osisi , ọla , ma ọ bụ ọdụ́ enyí arụ aka ha .
A na- achọ aka ha mma , kpụọkwa ha ka ha yie nwaanyị .
A naghịkwa achọ azụ ọtụtụ enyo ndị ahụ mma .
Enyo ndị oge ochie anaghị egosicha ihe nke ọma ka enyo ndị nke oge a .
Nke a nwere ike inyere anyị aka ịghọta ihe Pọl onyeozi na- ekwu gbasara ya mgbe ọ sịrị : “ Ka ọ dị ugbu a , anyị ji enyo ígwè na- ahụ ihe inyoghi inyoghị . ”
—
1 Ndị Kọrịnt 13 : 12
Ajụjụ Ndị Baịbụl Zara
Olee otú ihe ga- adịrị ụmụ mmadụ n’ ọdịnihu ?
Olee otú ọnwụ Jizọs ga- esi eme ka mmadụ niile hụ ibe ha n’ anya ?
O doro anya na ndị sayensị ga na- emepụtakwu ọtụtụ ihe ndị e ji enyere ndụ aka .
Ma , hà ga- emeli ka mmadụ niile hụ ibe ha n’ anya ?
Mba .
Ọtụtụ ndị nọ n’ ụwa taa na- achọ naanị ọdịmma onwe ha , bụrụkwa ndị anyaukwu .
Ma , ihe ọma Chineke bu n’ obi imere anyị n’ ọdịnihu enweghị atụ .
—
Gụọ
2 Pita 3 : 13
Baịbụl kwuru na oge na- abịa mgbe mmadụ niile nọ n’ ụwa a ga- ahụ ibe ha n’ anya .
Obi ga- eru onye ọ bụla ala , o nweghịkwa onye ga- akpatara ha nsogbu .
—
Maịka 4 : 3 , 4
Olee otú ụmụ mmadụ ga- esi kwụsị ịchọ naanị ọdịmma onwe ha ?
Chineke ekeghị mmadụ ka ọ na- achọ naanị ọdịmma onwe ya .
Ma , mgbe nwoke mbụ Chineke kere nupụụrụ ya isi , ọ ghọziri onye na- ezughị okè .
Ọ bụ ya bufeere anyị ịchọ ọdịmma onwe anyị naanị .
Ma , Chineke ga- esi n’ aka Jizọs mee ka ụmụ mmadụ zuokwa okè ọzọ .
—
Ndị Rom 7 : 21 ,
24 , 25
Iji mezuo ihe a Chineke chọrọ , Jizọs ji ndụ ya chụọ àjà ka o nwee ike mezie ihe nnupụisi nwoke mbụ ahụ kpataara anyị .
(
Ndị Rom 5 : 19
) Jizọs si otú ahụ mee ka ụmụ mmadụ nwee olileanya na o nweghịzi ndị ga na- achọ naanị ọdịmma onwe ha n’ ọdịnihu , ọ gaghịkwa na- agụ ndị mmadụ agụụ ime ihe ọjọọ .
—
Abụ Ọma 37 : 9-11
Ụlọ Nche Mee 1 , 2015
Ọgwụgwụ Ụwa Ọ̀ Dịla Nso ?
Isiokwu Ndị Dị n’ Akwụkwọ A
Gịnị Ka “ Ọgwụgwụ Ụwa ” Pụtara ?
Gịnị na- agbata gị n’ obi ma ị nụ “ Chegharịanụ !
Ọgwụgwụ ụwa adịla nso ” ?
O nwere ike ịbụ onye nọ n’ ọlta jiri Baịbụl n’ aka na- ekwu Okwuchukwu , ma ọ bụkwanụ onye yi ákwà ọcha , kee eriri n’ úkwù , na- aga n’ ụzọ na- akụ mgbịrịgba .
E nwere ụfọdụ ndị okwu gbasara ọgwụgwụ na- echegbu , nwee ndị na- enweghị ihe ha ji ya kpọrọ , nweekwa ndị nke ọ na- atọ ọchị .
Ma , Baịbụl kwuru , sị : “ Ọgwụgwụ ga- abịa . ”
(
Matiu 24 : 14
) Baịbụl kpọkwara ọgwụgwụ a “ oké ụbọchị nke Chineke , ” kpọọkwa ya “ Amagedọn . ”
(
Mkpughe 16 : 14 ,
16
) Ma , okpukpe niile enweghị otu olu n’ okwu a , ihe ọtụtụ n’ ime ha na- ekwukwa banyere ya edoghị anya .
Mana Baịbụl kwuru ihe doro anya gbasara ya .
Ọ gwara anyị ihe ọ bụ na ihe ọ na- abụghị , gwakwa anyị ihe ga- enyere anyị aka ịma ma ọgwụgwụ ọ̀ dịla nso .
Ma , ihe ga- akacha abara anyị uru ọ gwara anyị bụ ihe anyị ga- eme ka ọgwụgwụ ahụ ghara ịta isi anyị .
Ka anyị burugodị ụzọ kọwaa ihe ọgwụgwụ ụwa pụtara na ihe ọ na- apụtaghị .
Gịnịdị ka Baịbụl kwuru na “ ọgwụgwụ ” pụtara ?
IHE ỌGWỤGWỤ NA- ABỤGHỊ
ỌGWỤGWỤ ỤWA ABỤGHỊ IJI ỌKỤ EBIBI ỤWA .
Baịbụl kwuru , sị : “ [ Chineke ] tọrọ ntọala ụwa mee ka o sie ike ; ọ gaghị ama jijiji ruo mgbe ebighị ebi , ma ọ bụ ruo mgbe niile ebighị ebi . ”
(
Abụ Ọma 104 : 5
) Amaokwu Baịbụl a na amaokwu Baịbụl ndị ọzọ na- eme ka obi sie anyị ike na Chineke agaghị ebibi ụwa anyị a , ọ gaghịkwa ekwe ka onye ọ bụla bibie ya .
—
Ekliziastis 1 : 4 ;
Aịzaya 45 : 18
.
ỌGWỤGWỤ ỤWA ABỤGHỊ IHE GA- ANỌKATA MEERE ONWE YA .
o nwere oge
Chineke kapịrị ọnụ ọgwụgwụ ga- abịa .
Baịbụl sịrị : “ Ọ dịghị onye maara ụbọchị ahụ ma ọ bụ oge awa ahụ , ndị mmụọ ozi nọ n’ eluigwe amaghị , Ọkpara ahụ amaghịkwa , kama naanị Nna m maara .
Na- elenụ anya , mụrụnụ anya , n’ ihi na unu amaghị mgbe oge ahụ a kara aka bụ . ”
(
Mak 13 : 32 , 33
) Ihe a Baịbụl kwuru gosiri na Chineke ( ya bụ , “ Nna ” Jizọs ) nwere ‘ oge a kara aka ’ ọ ga- eme ka ọgwụgwụ bịa .
Ọ BỤGHỊ ỤMỤ MMADỤ MA Ọ BỤ IHE NDỊ SI NA MBARA IGWE GA- EWETA ỌGWỤGWỤ ỤWA .
Olee otú ọgwụgwụ ga- esi abịa ?
sịrị : “ M wee hụ ka e meghere eluigwe , ma , lee !
otu ịnyịnya ọcha .
A na- akpọkwa onye nọ n’ elu ya Onye Kwesịrị Ntụkwasị Obi na Onye Eziokwu . ”
Amaokwu nke 19
kwukwara , sị : “ M wee hụ anụ ọhịa ahụ na ndị eze nke ụwa na ụsụụ ndị agha ha ka ha zukọtara ibuso onye ahụ nke nọ n’ elu ịnyịnya ahụ na ụsụụ ndị agha ya agha . ”
(
Mkpughe 19 : 11-21
) Anyị ma na ọtụtụ ihe a kpọrọ aha ebe a nwechara ihe ha nọchiri anya ha .
Ma , o nwere otu ihe anyị ghọtara ozugbo .
Ihe ahụ bụ na Chineke ga- ezite ndị mmụọ ozi ya ka ha bịa kpochapụ ndị iro ya .
Ihe Baịbụl na- ekwu banyere ọgwụgwụ bụ ozi ọma , ọ bụghị ozi ọjọọ
IHE ỌGWỤGWỤ ỤWA BỤ
ỌGWỤGWỤ ỤWA BỤ ỌGWỤGWỤ ỌCHỊCHỊ ỤMỤ MMADỤ .
Baịbụl gwara anyị , sị : “ Chineke nke eluigwe ga- eme ka otu alaeze nke a na- agaghị ebibi ebibi malite
ịchị .
A gaghịkwa enyefe ndị ọ bụla ọzọ alaeze ahụ .
Ọ ga- egwepịa alaeze ndị a niile , mee ka ha ghara ịdịkwa , ma ya onwe ya ga- adịru mgbe ebighị ebi . ”
(
Daniel 2 : 44
) Dị ka anyị kwuburula , a ga- ekpochapụ “ ndị eze nke ụwa na ụsụụ ndị agha ha , ” ndị “ zukọtara ibuso onye ahụ nke nọ n’ elu ịnyịnya ahụ na ụsụụ ndị agha ya agha . ”
—
Mkpughe 19 : 19
ỌGWỤGWỤ ỤWA BỤ ỌGWỤGWỤ NKE AGHA , IME IHE IKE , NA MMEGBU .
Baịbụl kwuru , sị : “ [ Chineke ] na- eme ka agha kwụsị ruo na nsọtụ ụwa . ”
(
Abụ Ọma 46 : 9
) O kwukwara na “ ọ bụ ndị ziri ezi ga- ebi n’ ụwa , ọ bụkwa ndị na- enweghị ihe a ga- eji taa ha ụta ka a ga- ahapụ n’ ime ya .
Ma a ga- ebipụ ndị ajọ omume n’ ụwa ; a ga- efopụkwa ndị na- aghọ aghụghọ na ya . ”
(
Ilu 2 : 21 , 22
) O kwukwara , sị : “ Lee !
Ana m eme ihe niile ka ha dị ọhụrụ . ”
—
Mkpughe 21 : 4 , 5
ỌGWỤGWỤ ỤWA BỤ ỌGWỤGWỤ OKPUKPE ỤGHA .
Baịbụl kwuru , sị : “ Ndị amụma na- ebu amụma ụgha ; ndị nchụàjà na- eji ike ha emegbu ndị mmadụ .
.
.
.
Gịnị ka unu ga- eme n’ ikpeazụ ? ”
(
Jeremaya 5 : 31
) O kwukwara , sị : “ Ọtụtụ mmadụ ga- asị m n’ ụbọchị ahụ , ‘ Onyenwe anyị , Onyenwe anyị , ọ̀ bụ na anyị ebughị amụma n’ aha gị , chụpụkwa ndị mmụọ ọjọọ n’ aha gị , rụọkwa ọtụtụ ọrụ dị ike n’ aha gị ? ’
Ma mgbe ahụ , m ga- ekwupụtara ha , sị : Ọ dịghị mgbe m maara unu !
Sinụ n’ ebe m nọ pụọ , unu ndị ọrụ mmebi iwu . ’ ”
—
Matiu 7 : 21-23
ỌGWỤGWỤ ỤWA BỤ ỌGWỤGWỤ NKE NDỊ NIILE NA- ENUPỤRỤ CHINEKE ISI .
Jizọs Kraịst kwuru , sị : “ Nke a bụ ihe a ga- eji kpee ikpe , na ìhè ahụ abịawo n’ ụwa ma ụmụ mmadụ hụrụ ọchịchịrị n’ anya kama ìhè , n’ ihi na ọrụ ha dị njọ . ”
(
Jọn 3 : 19
) O nwere ihe Baịbụl kwuru gbasara mgbe mbụ e bibiri ụwa n’ oge Noa bụ́ nwoke fere Chineke .
Ọ sịrị : “ E jikwa ihe ndị ahụ bibie ụwa nke oge ahụ mgbe e mere ka iju mmiri rikpuo ya .
Ma site n’ otu okwu ahụ , eluigwe na ụwa dị ugbu a ka e debeere ọkụ , a na- edebekwa ha ruo ụbọchị ikpe na ụbọchị mbibi nke ndị na- adịghị asọpụrụ Chineke . ”
—
2 Pita 3 : 5-7
Ị̀ chọpụtara na e ji “ ụbọchị ikpe na ụbọchị mbibi ” na- abịanụ tụnyere mbibi e bibiri ụwa n’ oge Noa ?
Gịnị bụ ụwa ahụ e bibiri n’ oge ahụ ?
Ọ bụghị ụwa nkịtị , kama ọ bụ “ ndị na- adịghị asọpụrụ Chineke , ” ya bụ , ndị iro Chineke e bibiri n’ iju mmiri ahụ .
Mgbe “ ụbọchị ikpe ” ga- abịa , a ga- ebibikwa ndị niile bụ́ ndị iro Chineke .
Ma , Chineke ga- echebe ndị enyi ya otú ahụ o chebere Noa na ndị ezinụlọ ya .
—
Matiu 24 : 37-42
Chegodị otú ụwa ga- adị mgbe Chineke bibichara ndị iro ya ma kwụsị ihe ọjọọ niile na- eme n’ ụwa .
O doro anya na ihe Baịbụl na- ekwu banyere ọgwụgwụ bụ ozi ọma , ọ bụghị ozi ọjọọ .
Ma , mmadụ nwere ike ịna-eche , sị : ‘ Baịbụl ọ̀ gwara anyị mgbe ọgwụgwụ ga- abịa ?
Ọ̀ dịla nso ?
Olee ihe m ga- eme ka a ghara ibibi m ? ’
Chineke ọ̀ ga- anọgide na- agba nkịtị ka ụmụ mmadụ na- emegbu ibe ha ma na- eme ihe ndị nwere ike ikpochapụ mmadụ niile ?
Mba .
Ebe ndị anyị gụrụla na Baịbụl gosiri na ọ gaghị agbachi nkịtị , kama ọ ga- akwụsị mmegbu na nsogbu niile dịwara kemgbe .
Chineke chọrọ ka ị mara na oge eruwela ka o mee ka nsogbu anyị niile kwụsị .
Olee otú o si eme ka ị mara ?
Ka e were ya na ị chọrọ ịga otu obodo ị na- amaghị , gị ajụọ ndị ma ebe ahụ otú ị ga- esi aga .
Ha nwere ike ịgwa gị ihe ndị ị ga- eji ama mgbe i rutewere ebe ahụ .
Ị hụwa ihe ndị ahụ ka ị na- aga , obi ga- esi gị ike na i ruwela ebe ị na- aga .
Ọ bụkwa otu ihe ahụ ka Chineke mere .
O nyere anyị Baịbụl nke na- agwa anyị ihe ndị anyị ga- eji ama na ọgwụgwụ ụwa eruwela .
Ka anyị na- ahụ ka ihe ndị ahụ na- eme , anyị na- amata na ọgwụgwụ eruwela .
Baịbụl kwuru na a ga- enwe oge pụrụ iche nke ga- adịgide ruo mgbe ọgwụgwụ ga- abịa .
E nwere ọtụtụ ihe ga na- emekọta ọnụ n’ oge ahụ .
Ihe ndị ahụ emekọtatụbeghị ọnụ kemgbe ụwa malitere .
Ka anyị lee ụfọdụ n’ ime ha Baịbụl kwuru gbasara ha .
1 .
ỌGBA AGHARA ZURU ỤWA ỌNỤ
Amụma dị na
Matiu isi 24
kwuru ọtụtụ ihe ga na- emekọta ọnụ n’ oge ikpeazụ .
Ihe ndị ahụ ga- eme ka anyị mata na anyị nọ n’ oge “ ọgwụgwụ usoro ihe a . ”
Ha ga- emegidezi ruo mgbe “ ọgwụgwụ ga- abịa . ”
(
Matiu 24 : 3 ,
14
) Ụfọdụ n’ ime ihe ndị ahụ bụ agha , ụkọ nri , ala ọma jijiji a ga na- enwe n’ ebe dị iche iche , ịba ụba nke mmebi iwu , ịhụnanya nke ndị mmadụ ịjụ oyi , nakwa ndị isi okpukpe ụgha iji aghụghọ na- eduhie ọtụtụ ndị .
(
Matiu 24 : 6-26
) Ọ bụ eziokwu na ihe ndị ahụ na- eme kemgbe ọtụtụ afọ .
Ma , n’ oge ọgwụgwụ , ha niile ga na- emekọta ọnụ .
Ha na ihe atọ anyị na- aga ikwu banyere ha ugbu a ga na- emekọtakwa ọnụ .
2 .
OMUME NDỊ MMADỤ
Baịbụl kwuru na “ n’ oge ikpeazụ , ” omume ụmụ mmadụ ga- ajọgbu onwe ya .
Baịbụl kwuru , sị : “ Ndị mmadụ ga- abụ ndị hụrụ naanị onwe ha n’ anya , ndị hụrụ ego n’ anya , ndị na- anya isi , ndị mpako , ndị nkwulu , ndị na- enupụrụ ndị mụrụ ha isi , ndị na- enweghị ekele , ndị na- adịghị eguzosi ike n’ ihe , ndị na- enweghị obi mmadụ , ndị na- adịghị achọ inwe nkwekọrịta ọ bụla , ndị nkwutọ , ndị na- adịghị ejide onwe ha , ndị na- eme ihe ike , ndị na- adịghị ahụ ezi ihe n’ anya , ndị na- arara mmadụ nye , ndị isi ike , ndị nganga fụliri elu , ndị hụrụ ihe ụtọ n’ anya kama ịbụ ndị hụrụ Chineke n’ anya . ”
(
2 Timoti 3 : 1-4
) Ọ bụ eziokwu na o teela ndị mmadụ kpawara àgwà ọjọọ ndị a , ma ọ bụ “ n’ oge ikpeazụ ” ka àgwà ọjọọ ha ga- aka njọ nke na a ga- akpọ oge ikpeazụ a “ oge dị oké egwu , nke tara akpụ . ”
Ị̀ chọpụtala na àgwà ndị mmadụ na- akazi njọ kwa ụbọchị ?
3 .
A NA- EBIBI ỤWA
Baịbụl kwuru na Chineke ‘ ga- ebibi ndị na- ebibi ụwa . ’
(
Mkpughe 11 : 18
) Olee otú ndị mmadụ si na- ebibi ụwa ?
Otú e si na- ebibi ụwa taa yikwara otú ndị mmadụ si na- ebibi ụwa n’ oge Noa .
Baịbụl kwuru , sị : “ Ụwa wee bụrụ ihe e bibiri ebibi n’ anya ezi Chineke , ụwa wee jupụta n’ ime ihe ike .
Chineke wee hụ ụwa , ma , lee !
e bibiri ya ebibi . ”
N’ ihi ihe a ndị mmadụ mere n’ oge ahụ , Chineke kwuru na ya ‘ ga- ebibi ha . ’
(
Jenesis 6 : 11-13
) Ị̀ chọpụtala na ime ihe ike juziri ebe niile ugbu a ?
Ihe ọzọ bụkwa na ndị mmadụ arụpụtala ngwá agha ndị ha nwere ike iji kpochapụ mmadụ niile nọ n’ ụwa a .
O nwekwara otú ọzọ ndị mmadụ si na- emebi ụwa .
Ha na- emebi ikuku na mmiri , na- egbukpọkwa oké ọhịa na ụmụ anụmanụ ndị nọ n’ ime ha .
Jụgodị onwe gị , sị : ‘ Otu narị afọ gara aga , ndị mmadụ hà arụpụtala ngwá agha ndị ha nwere ike iji kpochapụ mmadụ niile bi n’ ụwa ?
Ma
ugbu a , ụmụ mmadụ na- arụpụtazi ngwá agha ndị bụ́ ọkpọka , na- emebikwa ikuku , mmiri na ihe ndị ọzọ Chineke kere .
Ọtụtụ ihe ụmụ mmadụ na- arụpụtakwu emeela ka ha gharazie inwe ike ịghọtacha nsogbu ihe ndị ahụ nwere ike ịkpata ma ọ bụkwanụ ihe ha ga- eme ma ihe ndị ahụ kpatawa nsogbu .
Ma , ụmụ mmadụ agaghị ebibili ụwa a kpamkpam .
Tupu ha enwee ike ime ya , Chineke ga- abịa bibie ndị na- ebibi ụwa .
Ihe a bụ nkwa Chineke kwere .
4 .
OZI ỌMA A GA NA- EKWUSA N’ ỤWA NIILE
Baịbụl kwukwara na ihe ọzọ a ga- eji ama oge ọgwụgwụ bụ na a ga- ebido kwusawa ozi ọma otú a na- ekwusatụbeghị ya mbụ .
Ọ sịrị : “ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ”
(
) Ihe a ga na- ekwusa n’ ozi ọma a ga- adị iche n’ ihe ndị okpukpe dị iche iche na- ekwusa kemgbe ọtụtụ afọ .
N’ oge ọgwụgwụ , a ga na- ekwusa “ ozi ọma nke a nke alaeze . ”
Ò nwere okpukpe ị ma na- ekwusakarị gbasara Alaeze Chineke ?
Ọ bụrụ na o nwere nke ị ma , okpukpe ahụ ọ̀ na- ekwusa ya naanị n’ otu ebe , ka ọ̀ na- ekwusa ya “ n’ elu ụwa dum mmadụ bi ka ọ bụrụ àmà nye mba niile ” ?
A na- ekwusa banyere Alaeze Chineke n’ ọtụtụ narị asụsụ n’ ebe niile n’ ụwa
Ihe bụ́ isi adres Ịntanet anyị bụ́ www .
jw .
org na- ekwu gbasara ya bụ “ ozi ọma nke a nke alaeze . ”
N’ adres Ịntanet a , anyị nwere akwụkwọ ndị na- ekwu gbasara Alaeze Chineke n’ ihe karịrị narị asụsụ asaa .
Ò nwere ndị ọzọ ị ma na- ekwusa banyere Alaeze Chineke n’ ụwa niile otú a ?
Tupudị Ịntanet apụta , a ma Ndịàmà Jehova ama na ha ejighị ikwusa ozi ọma Alaeze Chineke egwu egwu .
Kemgbe afọ 1939 , ihe a na- ede n’ ihu magazin anyị a na- akpọ
bụ “ Ụlọ Nche nke Na- ekwusa Alaeze Jehova . ”
Otu akwụkwọ kọrọ gbasara okpukpe dị iche iche kwuru na ‘ e nwere ike ikwu na o nweghị ndị ọzọ na- ekwusa ozi ọma n’ ebe niile ma na- ekwusasi ya ike ka Ndịàmà Jehova . ’
Ndịàmà Jehova na- ekwusasi ike na n’ oge na- adịghị anya , Alaeze Chineke ga- eme ka ‘ ọgwụgwụ bịa . ’
OGE PỤRỤ ICHE
Ị̀ chọpụtala na ihe anọ a Baịbụl kwuru na ha ga na- eme n’ oge ọgwụgwụ na- eme taa ?
Kemgbe ihe karịrị otu narị afọ ugbu a , akwụkwọ a a na- akpọ
na- akọrọ ndị mmadụ ihe ndị na- eme n’ ụwa a , ka ha jiri ya mata na ọgwụgwụ ụwa eruwela .
Ma , o nwere ndị na- ekweghị na anyị bi na mgbe ọgwụgwụ .
Ha na- ekwudị na onye ọ bụla nwere ike ikwu ihe o chere mere
ihe ndị a ji eme , nakwa na ndị mmadụ na- etinye ihe ụfọdụ na- emenụ nnu na ose ma ha kọwa ha .
Ha na- ekwukwa na ihe mere o ji dị ka ihe ọjọọ ndị na- emenụ hà buru ibu bụ n’ ihi ọganihu e nwerela n’ usoro mgbasa ozi , ndị mmadụ ana-anụzi banyere ihe ọjọọ na- eme n’ ebe dị iche iche n’ ụwa .
N’ agbanyeghị ihe ndị a ha na- ekwu , e nwere ọtụtụ ihe na- egosi na anyị bi na mgbe ọgwụgwụ .
Ụfọdụ ndị ọkachamara na- ekwu na o ruwela mgbe ihe ndị dị oké egwu ga- eme n’ ụwa a .
N’ afọ 2014 , ụfọdụ ndị sayensị gwara Ngalaba Òtù Mba Ụwa nke Na- ahụ Maka Udo banyere ihe ndị nwere ike ikpochapụ ndị mmadụ n’ oge na- adịghị anya .
Ha kwuru , sị : “ Mgbe anyị lebachara anya n’ ihe ndị a , anyị chọpụtara na e nweela ọtụtụ ihe ndị nwere ike ikpochapụ mmadụ niile bi n’ ụwa . ”
Ọtụtụ ndị kweere na o ruola mgbe ihe ndị dị oké egwu ga- eme n’ ụwa .
Ndị dere akwụkwọ a ị na- agụ na ọtụtụ ndị na- agụ ya kweere na anyị bi n’ oge ọgwụgwụ nakwa na ọgwụgwụ ụwa adịla nso .
Ma , i kwesịghị ịtụwa ụjọ maka ihe ga- eme n’ ọdịnihu .
I kwesịrị ịna-enwe obi ụtọ .
Gịnị mere anyị ji kwuo otú ahụ ?
Ọ bụ n’ ihi na i nwere ike iso ná ndị a na- agaghị ebibi mgbe ọgwụgwụ ụwa ga- abịa .
A Ga- azọpụta Ọtụtụ Ndị Mgbe Ọgwụgwụ Ụwa Ga- abịa—Gịnwa Nwekwara Ike Iso na Ha
Ihe Baịbụl kwuru gosiri na o nwere ndị ga- anwụ mgbe ọgwụgwụ ụwa ga- abịa .
Ọ sịrị : “ A ga- enwe oké mkpagbu nke a na- enwetụbeghị ụdị ya kemgbe ụwa malitere ruo ugbu a .
.
.
ọ bụrụ na e meghị ka ụbọchị ndị ahụ dị mkpirikpi , a gaghị azọpụta anụ ahụ́ ọ bụla . ”
(
Matiu 24 : 21 , 22
) Ma , Chineke kwere anyị nkwa na a ga- azọpụta ọtụtụ ndị .
Ọ sịrị : “ Ụwa na- agabiga , .
.
.
ma onye na- eme uche Chineke ga- anọgide ruo mgbe ebighị ebi . ”
—
1 Jọn 2 : 17
Ọ bụrụ na ị chọrọ iso ná ndị a ga- azọpụta mgbe ọgwụgwụ ụwa ga- abịa , sorokwa ná ndị “ ga- anọgidekwa ruo mgbe ebighị ebi , ” gịnị ka ị ga- eme ?
Ihe ị ga- eme ọ̀ bụ ịkwakọtawa ihe oriri na imewe ihe ndị ọzọ iji kwadebe maka ọgwụgwụ ụwa ?
Mba .
Baịbụl dụrụ anyị ọdụ ka anyị bute ihe ndị ka mkpa ụzọ .
Ọ sịrị : “ Ebe a ga- esi otú a gbazee ihe ndị a niile , chebaranụ ụdị mmadụ unu kwesịrị ịbụ echiche n’ ihe banyere àgwà dị nsọ na omume ịsọpụrụ Chineke , na- echere ma na- eburu ọbịbịa nke ụbọchị Jehova n’ uche . ”
(
2 Pita 3 : 10-12
) Ihe e kwuru ebe a gosiri na ihe ndị so ‘ n’ ihe ndị a niile ’ a ga- ebibi bụ ndị ọchịchị ụwa ọjọọ a na ndị niile nabatara ọchịchị ha ma jụ ọchịchị Chineke .
Nke bụ́ eziokwu bụ na ihe oriri na ihe ndị ọzọ anyị nwere ike ịkwakọta agaghị azọpụtali anyị mgbe ọgwụgwụ ụwa ga- abịa .
Ihe ga- azọpụta anyị bụ iji ife Jehova kpọrọ ihe na ịna-amụta otú ọ chọrọ ka anyị si na- akpa àgwà .
(
Zefanaya 2 : 3
) Anyị ekwesịghị iso ọtụtụ ndị taa na- achọghị ịma na ihe ndị na- eme n’ ụwa ugbu a na- egosi na anyị bi n’ oge ọgwụgwụ .
Kama , anyị kwesịrị ‘ ịna-eburu ọbịbịa nke ụbọchị Jehova n’ uche . ’
Ndịàmà Jehova ga- ejili Baịbụl gosi gị ihe ị ga- eme ka ị ghara iso ná ndị a ga- ebibi mgbe ọgwụgwụ ga- abịa .
Ị̀ Maara ?
Ihe ndị e gwupụtara n’ ala hà gosiri na ihe ndị e dere na Baịbụl bụ eziokwu ?
Onye a bụ Eze Asiria aha ya bụ Sagọn nke abụọ e kwuru okwu ya
n’ Aịzaya 20 : 1
Otu isiokwu gbara n’ akwụkwọ a na- akpọ
Biblical Archaeology Review
kwuru na e nwere , ‘ ma ọ́ dịghị ihe ọzọ , mmadụ iri ise ’ a kpọrọ aha n’ Agba Ochie aha ha dịkwa n’ ihe ndị e gwupụtara n’ ala .
Ụfọdụ n’ ime ha bụ ndị eze iri na anọ chịrị Juda na Izrel , ma ndị nke a na- anụ aha ha , dị ka Devid na Hezekaya , ma ndị nke a na- anaghị anụcha aha ha , dị ka Menahem na Pika .
Ndị ọzọ sokwa ná ndị a hụrụ aha ha n’ ihe ndị e gwupụtara n’ ala bụ ndị eze ise chịrị Ijipt na ndị eze iri na itoolu chịrị Asiria , Babịlọn , Moab , Peshia , na Siria .
Ma , ọ bụghị naanị ndị eze ka a hụrụ aha ha n’ ihe ndị ahụ e gwupụtara n’ ala .
Ndị ọzọ a hụkwara aha ha bụ ndị isi nchụàjà , otu odeakwụkwọ , na ndị ọzọ nwere ọrụ pụrụ iche ha na- arụ .
Isiokwu ahụ gbara n’ akwụkwọ ahụ anyị kwuburu okwu ya kwukwara na “ ọtụtụ ndị gụrụ akwụkwọ kweere ” na ọ bụ ndị ahụ e kwuru okwu ha na Baịbụl bụ ndị ahụ aha ha dị n’ ihe ndị ahụ e gwupụtara n’ ala .
E nwekwara ọtụtụ ndị ọzọ a kpọrọ aha n’ Agba Ọhụrụ aha ha dịkwa n’ ọtụtụ ihe ndị e gwupụtara n’ ala .
Ha bụ ndị dị ka Herọd , Pọntiọs Paịlet , Taịbiriọs , Keyafas , na Sajiọs Pọlọs .
Olee mgbe a kwụsịrị ịhụ ọdụm n’ obodo ndị dị n’ oge e dere Baịbụl ?
Ọdụm e ji ọmarịcha brik ndị na- egbuke egbuke tụọ n’ ahụ́ mgbidi n’ obodo Babịlọn
Ọ bụ eziokwu na o nweghịzi ọdụm dị n’ Izrel taa , ma ndị dere Baịbụl kwuru okwu banyere ọdụm ihe dị ka otu narị ugboro na iri ise .
O gosiri na ndị ahụ dere Baịbụl ma banyere ọdụm .
N’ ọtụtụ n’ ime ebe ndị ahụ e kwuru okwu ọdụm na Baịbụl , ọ bụ ihe atụ ka e ji ha mee .
Ma , o nwekwara ebe ụfọdụ e kwuru na Baịbụl gbasara ọdụm nkịtị .
Dị ka ihe atụ , Baịbụl kwuru na Samsịn , Devid , na Benaya gbuchara ọdụm .
(
Ndị Ikpe 14 : 5 , 6 ;
1 Samuel 17 : 34 , 35 ;
2 Samuel 23 : 20
) O nwekwara ndị o kwuru ọdụm gburu .
—
1 Ndị Eze 13 : 24 ;
2 Ndị Eze 17 : 25
N’ oge gboo , e nwere ọdụm ndị dị n’ Eshia Maịnọ , Gris , Palestaịn , Siria , Mesopotemia , nakwa n’ agbata ebe ugwu na ebe ọdịda anyanwụ India .
A na- atụ ọdụm ndị a ezigbo ụjọ , na- akwanyekwara ha ezigbo ùgwù .
Ndị na- ese ihe n’ oge ahụ na- esekarịkwa ha n’ ihe osise ha .
N’ obodo Babịlọn , e nwekwara ọdụm ndị e ji ọmarịcha brik ndị na- egbuke egbuke tụọ n’ ahụ́ mgbidi ndị dị n’ Okporo Ámá E Si Agafe n’ Oge Ememme .
E kwukwara na ndị agha ndị Krisendọm chụrụ nta ọdụm na Palestaịn n’ ihe dị ka n’ agbata afọ 1160 na afọ 1200 .
Ma , obere oge afọ 1300 gachara , o yiri ka e nweghịzi ọdụm ka fọrọ ebe ahụ .
Ma , ruo n’ ihe dị ka n’ afọ 1801 , ndị ụfọdụ na- ekwu na ha ka na- ahụ ọdụm na Mesopotemia nakwa na Siria .
Ruokwa n’ ihe dị ka n’ afọ 1901 , o nwekwara ndị na- ekwu na ha ka na- ahụ ọdụm n’ Ịran nakwa n’ Ịrak .
Ọ Bịara Doo M Anya na Jehova Na- eme Ebere Ma Na- agbaghara Mmehie
NDỤ M BIRI NA MBỤ :
Etoro m n’ obodo Mọntrịyọl .
Ọtụtụ ndị nọ ná mpaghara m bi n’ obodo a anaghị enwe obi ụtọ .
Papa m nwụrụ mgbe m dị ọnwa isii .
Ọ bụ mụnwa bụ nke ikpeazụ n’ ime ụmụ asatọ papa m na mama m mụrụ .
Ọnwụ papa m meziri ka ọ bụrụ mama m na- egboro anyị mkpa anyị niile .
Mgbe m na- etolite , ihe e ji mara m bụ ịṅụ ọgwụ ike , ịgba chaa chaa , ịlụ ọgụ , na iso ndị ohi na- akpa .
Mgbe m dị afọ iri , m bidoro ịgara ndị akwụna na ndị omempụ na- agbazinye ndị mmadụ ego ozi .
M na- aghakarị ụgha , ọ na- atọkwa m ụtọ ịghọgbu ndị mmadụ .
Ihe ndị a m na- eme riri m ahụ́ ka onye ọgwụ ọjọọ riri ahụ́ .
Mgbe m na- erula afọ iri na anọ , abụzi m aka ochie n’ ịmata otú m ga- esi na- aghọgbu ndị mmadụ .
Dị ka ihe atụ , m na- azụ ọtụtụ elekere a na- agba n’ aka , ọla aka , na iyeri ntị e ji ọlaedo machie elu ha .
M na- abịazi were ihe e ji ede aha n’ ọla dee na ọ bụ ọlaedo ka e ji mee ihe ndị ahụ .
M na- eburuzi ha gaa ree n’ okporo ámá nakwa n’ ime ahịa .
Otú ego si abata m aka mgbe ahụ na- atọ m ezigbo ụtọ .
O nwedịrị otu ụbọchị m rechara ahịa rite puku dọla iri n’ uru ( ya bụ , ihe dị ka ₦ 1 , 580 , 600 ) .
E mechara kpọga m n’ ebe a na- enyere ụmụaka na- eme mpụ aka .
Ma , mgbe m dị afọ iri na ise , a chụpụrụ m n’ ebe ahụ , o nweghịzi ebe m nwere m ga- ebi .
M na- ehizi n’ okporo ámá , n’ ebe a na- adọsa ụgbọala , na n’ ụlọ ndị enyi m .
Ndị uwe ojii na- anwụchikarị m mgbe ọ bụla maka igwu ndị mmadụ wayo .
Ma , o nweghị mgbe a tụrụ m mkpọrọ n’ ihi na ihe ndị ahụ m na- ere abụghị ihe ndị m zuru ezu .
Ma ọtụtụ oge , m kwụrụ nnukwute ụgwọ maka wayo m gwuru , na maka iduhie ndị mmadụ , nakwa maka ire ahịa n’ anataghị ikike .
M na- agachadị anatara ndị omempụ na- agbazinye ndị mmadụ ego ego e ji ha n’ ụgwọ .
Ihe a m na- eme nwere ike ịta isi m .
Ma , o nweghị onye m na- atụ ụjọ .
M na- ejikwa égbè mgbe ụfọdụ .
O nwekwara oge ụfọdụ m na- eso ndị omempụ aga akpa arụ .
OTÚ BAỊBỤL SI GBANWEE NDỤ M :
Mgbe mbụ m nụrụ gbasara
Baịbụl bụ mgbe m dị afọ iri na asaa .
Mụ na otu enyi m nwaanyị bi mgbe ahụ .
Ya na Ndịàmà Jehova malitere ịmụ Baịbụl .
Ma , obi adịghị mụ mma na o nwere omume ndị Baịbụl kwuru na ha adịghị mma .
N’ ihi ya , m hapụrụ enyi m nwaanyị a gakwuru nwaanyị ọzọ mụ na ya na- akpa .
Ma , enyi m nwaanyị nke abụọ a bidokwara soro Ndịàmà Jehova mụwa Baịbụl .
Ọtụtụ ihe gbanwere ná ndụ ya .
Ọ bịara na- adịkwu nwayọọ , na- enwekwukwa ndidi .
Ihe a niile tọrọ m ụtọ , mụ agbanwee obi m .
Otu ụbọchị , ekwetara m gaa ọmụmụ ihe n’ Ụlọ Nzukọ Alaeze Ndịàmà Jehova .
Mgbe m rutere , ha nabatara m nke ọma .
Ha niile jiri ejiji dị mma .
Ha dị nnọọ iche ná ndị mụ na ha na- akpabu .
Ndị ezinụlọ m egositụbeghị m na ha hụrụ m n’ anya , e nweghịkwa onye gosiri m na ya hụrụ m n’ anya n’ oge niile m bụ nwata .
Otú Ndịàmà Jehova si gosi m na ha hụrụ m n’ anya bụ ihe na- agụ m agụụ kemgbe .
Mgbe Ndịàmà Jehova gwara m ka mụ na ha mụwa Baịbụl , m kwetara ozugbo .
Ihe ndị m na- amụta na Baịbụl zọrọ mụ ndụ .
Mụ na ndị enyi m nwoke abụọ na- akpabu nkata ịga ohi iji nweta ego m ga- eji akwụ ụgwọ m ji ndị mụ na ha gbakọrọ chaa chaa .
M ji ha ihe karịrị puku dọla iri ise ( ya bụ , ihe dị ka ₦ 7 , 875 , 500 ) .
Ma , obi dị m ụtọ na esoghịzi m ha gaa ohi ahụ .
Ha abụọ gawaziri naanị ha .
Ndị uwe ojii jidere otu n’ ime ha ma gbagbuo onye nke ọzọ .
Ka mụ na Ndịàmà Jehova na- amụ Baịbụl , m bịara mata na e nwere ọtụtụ omume ọjọọ m na- eme m kwesịrị ịkwụsị .
Dị ka ihe atụ ,
1 Ndị Kọrịnt 6 : 10
kwuru , sị : “ Ndị ohi , ma ọ bụ ndị anyaukwu , ma ọ bụ ndị aṅụrụma , ma ọ bụ ndị na- ekwujọ mmadụ , ma ọ bụ ndị na- apụnara mmadụ ihe , agaghị eketa alaeze Chineke . ”
Mgbe m gụrụ amaokwu Baịbụl a , anya mmiri gbawara m n’ ihi na ọ bụ ihe ndị ahụ ka m na- eme .
Ọ bịara doo m anya na m kwesịrị ịgbanwe ndụ m kpamkpam .
(
Ndị Rom 12 : 2
) Ana m eme ihe ike , na- ewe iwe ọkụ , ụgha anaghịkwa akọ m ụkọ n’ ọnụ .
Ma , amụtakwara m na Jehova dị obi ebere , na- agbagharakwa mmehie .
(
Aịzaya 1 : 18
) Ekpesiri m ekpere ike na- arịọ Jehova ka o nyere m aka ka m hapụ ndụ ọjọọ ahụ m na- ebi .
Jehova nyeere m aka mụ ejiri nwayọọ nwayọọ kwụsị ihe ọjọọ ndị ahụ m na- eme .
Otu ihe gbara ọkpụrụkpụ m mere bụ ịlụ enyi m nwaanyị ahụ otú iwu kwuru .
Adị m afọ iri abụọ na anọ mgbe ahụ , anyị jikwa ụmụ atọ .
Ihe bụ́ zi mkpa m ugbu a bụ ịchọta ezigbo ọrụ m ga na- arụ .
Ma , agachaghị m akwụkwọ , o nweghịkwa ụlọ ọrụ nyerela m akwụkwọ m nwere ike iji nweta ọrụ .
Mgbe m rịọsichara Jehova arịrịọ ike ka o nyere m aka , m gawaziri ịchọ ọrụ .
M gwara ndị nwere ike iwe m n’ ọrụ na m chọrọ ịgbanwe ndụ m ma bido rụwa ezigbo ọrụ .
Mgbe ụfọdụ , m na- akọwara ha na m na- amụ Baịbụl , nakwa na m chọrọ ịbụ ezigbo mmadụ ga na- abara obodo uru .
Ọtụtụ ndị ekweghị ewe m n’ ọrụ .
Ma n’ ikpeazụ , enwetara m onye were m n’ ọrụ .
Mgbe m kọchaara ya ụwa m , o kwuru , sị : “ Obi m na- agwa m wee gị n’ ọrụ , ma amaghị m ihe mere o ji na- agwa m wee gị . ”
Ọ bịara doo m anya na Jehova azala ekpere m .
Mụ na nwunye m mechara mee baptizim ma ghọọ Ndịàmà Jehova .
URU NDỊ M RITERE :
Ọ bụ n’ ihi na m mụrụ Baịbụl , meekwa ihe ndị m mụtara mere m ka ji dịrị ndụ taa .
Mụ na ezinụlọ m bụzi ndị e ji ama atụ .
Obi na- eruzi m ala ugbu a , n’ ihi na m ma na Jehova agbagharala m .
Kemgbe afọ iri na anọ gara aga , m na- ekwusa ozi ọma oge niile , na- enyere ndị mmadụ aka ịmụta Baịbụl .
Na nso nso a , nwunye m amalitekwala ịna-ekwusa ozi ọma oge niile .
Kemgbe af iri atọ ugbu a , enyerela m mmadụ iri abụọ na abụọ mụ na ha na- arụ ọrụ aka ha ebido fewe Jehova .
M ka na- aga n’ ebe a na- ere ahịa , ma ọ bụghịzi ịga gwuo ndị mmadụ wayo , kama ọ bụ ịga kọọrọ ha ihe ndị m mụtarala na Baịbụl .
M na- akọrọ ha banyere ụwa ọhụrụ nke ndị aghụghọ na- agaghị anọ na ya .
—
Abụ Ọma 37 : 10 , 11
“ Ànọ M n’ Ọnọdụ Chineke ? ”
WERE ya na ị na- ahụ Josef ka o guzo n’ ubi ya n’ otu mgbede , na- ele nkwụ na osisi ndị ọzọ dị ebe ahụ , na- elekwa ọmarịcha mmiri dị ebe ahụ na ahịhịa ndị dị n’ ime ya .
Ọ nọkwa n’ ubi ahụ na- ele obí Fero .
Ka ọ nọ ebe ahụ , ya ana-anụ olu ndị na- achị ọchị n’ ime ụlọ ya .
Manase nwa ya na- akpa Ifrem nwanne ya nke nta ọchị , nne ha ana-elekwa ha na- achị ọchị .
Josef mụmụrụ ọnụ ọchị , kwee n’ isi n’ ihi na ọ ma na Chineke agọziela ya .
Ihe mere Josef ji gụọ ọkpara ya Manase bụ n’ ihi nsogbu ndị Jehova mere ka o chefuo .
(
Jenesis 41 : 51
) O nwere ọtụtụ ihe ọ na- abụ o cheta , obi ana-ajọ ya njọ .
Ọ na- ewute ya na ọ nọghị n’ ụlọ ha , ọ naghịkwa ahụ ụmụnne ya na papa ya .
Ọ na- ewutekwa ya ma o cheta otú ụmụnne ya ndị nke tọrọ ya si kpọ ya asị , gwa ya okwu ọjọọ , kpaa nkata igbu ya , ma mechaakwa ree ya ka ọ gaa gbawa ohu .
Kemgbe ahụ , ọtụtụ ihe emeela ná ndụ ya .
N’ ime ihe dị ka afọ iri na abụọ , ọ gbaala ohu , nọọkwa na mkpọrọ .
O nwekwara mgbe a tụrụ ya ịgà n’ ụkwụ .
Ma ugbu a , obi na- atọ ya ụtọ na Chineke agọziela ya .
Ọ bụ ya bụzi onye na- esote eze ndị Ijipt bụ́ obodo dị ike .
*
Jehova kwuru na a ga- enwe afọ asaa ihe oriri ga- aba ụba n’ Ijipt .
Kemgbe afọ asaa ahụ bidoro , Josef ahụla otú ihe a Jehova kwuru si na- emezu .
Ọ bụkwa Josef ka ọrụ ịchịkọta ihe oriri ndị ahụ na ichekwa ha dị n’ aka .
Ọ bụ n’ oge ahụ ka nwunye ya bụ́ Asinat mụụrụ ya ụmụ nwoke abụọ .
Ma , Josef ka na- echeta ndị ezinụlọ ha bi n’ ebe dị ezigbo anya , karịchaa , nwanne ya nta bụ́ Benjamin na nna ya bụ́ Jekọb .
O nwere ike ịbụ na Josef nọ na- eche ma ahụ́ ọ̀ dịkwa ha , ma obi ọ̀ ka fere ụmụnne ya azụ , nakwa ma ya na ha ọ̀ ga- adịghachili ná mma .
Ọ bụrụ na o nwetụla mgbe ndị ezinụlọ unu na- adịghị n’ otu n’ ihi na ụfọdụ na- enwere ibe ha anyaụfụ , ma ọ bụ rabanye ibe ha n’ aka ndị ọjọọ , ma ọ bụkwanụ kpọọ ibe ha asị , mara na otú ọ dị gị ka ọ dị Josef .
Olee ihe anyị ga- amụta n’ otú Josef si lekọta ndị ezinụlọ ha ?
“ GAKWURUNỤ JOSEF ”
Ọrụ zuru Josef ahụ́ , afọ asaa ahụ ihe oriri ga- aba ụba agwụwakwala .
Ihe Jehova gwara Fero ná nrọ emechaala mee .
Ozugbo afọ asaa ahụ gachara , ala kwụsịrị imepụta ihe oriri .
Obere oge , ụnwụ dara n’ obodo niile gbara Ijipt gburugburu .
Ma , Baịbụl kwuru na “ ihe oriri dị n’ ala Ijipt dum . ”
(
Jenesis 41 : 54
) O doro anya na nrọ ahụ Jehova si n’ aka Josef kọwaa , nakwa otú Josef si hazie ihe niile nke ọma , baara ndị Ijipt uru .
Jehova akwụsịghị iji Josef na- arụ ọrụ n’ ihi na Josef nọgidere na- adị umeala n’ obi
Ọ ga- abụ na ndị Ijipt kelere Josef ezigbo ekele maka ihe o meere ha , tookwa ya maka nkà pụrụ iche o nwere n’ ịhazi ihe .
Ma , Josef achọghị ka ha bịa towe ya , kama ọ chọrọ ka ha na- eto Jehova bụ́ Chineke ya .
Ọ bụrụ na anyị ejiri nkà ndị anyị nwere na- ejere Chineke ozi ma dịrị umeala n’ obi , Chineke nwere ike ime ka anyị jiri nkà ndị ahụ rụọ ihe karịrị ihe anyị tụrụ anya na anyị ga- arụli .
Ma , ụnwụ ahụ mechakwara kpawa ndị Ijipt aka ọjọọ .
Ha rịọwara Fero ka o nyere ha aka , Fero asị ha : “ Gakwurunụ Josef .
Ihe ọ bụla ọ gwara unu , meenụ ya . ”
Josef bidoro mepewe ebe niile e debere ọka wit ma na- eresị ya ndị chọrọ ya .
—
Jenesis 41 : 55 , 56
Ma , ụnwụ ahụ kpara ndị bi ná mba ndị ọzọ aka ọjọọ , ha ahụghịdị nri nke ha nwere ike ịzụ azụ .
Ụmụnne Josef na nna ha nọ na Kenan na- ahụsi anya n’ ihi ụkọ nri .
Kenan dị ihe karịrị narị kilomita atọ ma e si Ijipt gawa ya .
Nna Josef bụ́ Jekọb nụrụ na e nwere ọka n’ Ijipt .
N’ ihi ya , o dunyere ụmụ ya ka ha gaa Ijipt zụta ọka .
—
Jenesis 42 : 1 , 2
Jekọb dunyere naanị ụmụ ya ndị nwoke iri .
Ọdụdụ nwa ya bụ́ Benjamin esoghị ha .
Jekọb chetara ihe mere mgbe o zigara Josef nwa ya ọ hụrụ n’ anya ka ọ gaa lee otú ụmụnne ya mere .
Ihe ahụ bụ anya ikpeazụ ọ hụrụ Josef .
Ihe ụmụnne ya welataziiri Jekọb bụ uwe mwụda pụrụ iche ọ kwaara Josef .
Uwe ahụ bụzi ọbara ọbara , ọ dọkasịkwara adọkasị .
Ụmụ ya ahụ mere ihe a ka o were ya na anụ ọhịa adọgbuola Josef .
Obi gbawara Jekọb .
—
Jenesis 37 : 31-35
“ OZUGBO AHỤ , JOSEF CHETARA NRỌ NDỊ Ọ RỌRỌ ”
Ụmụ Jekọb mere ogologo njem ma mechaa ruo Ijipt .
Mgbe ha jụrụ otú ha ga- esi zụta ọka , a gwara ha ka ha gakwuru otu nnukwute onye ọchịchị aha ya bụ́ Zafenat-pania .
(
Jenesis 41 : 45
) Mgbe ha hụrụ onye ahụ , hà matara na ọ bụ Josef ?
N’ ebeekwanụ ?
Naanị ihe ha ma bụ na onye ahụ bụ nnukwu onye ọchịchị a ma ama n’ Ijipt , nakwa na ọ bụ ya ga- enyere ha aka .
Ha mere ihe ha kwesịrị ime ma ha hụ ụdị onye ahụ .
Ha “ bịara kpọọrọ ya isiala . ”
—
Jenesis 42 : 5 , 6
Ma , Josef ọ̀ matara ụmụnne ya ?
Ozugbonụ .
Ihe ọzọ bụkwa na mgbe ọ hụrụ ha ka ha na- akpọrọ ya isiala , o chetara ihe mere mgbe ọ dị obere .
Baịbụl gwara anyị na “ ozugbo ahụ , Josef chetara nrọ ndị ” Jehova mere ka ọ rọọ mgbe ọ dị obere .
Jehova ji nrọ ndị ahụ gosi na ụmụnne Josef ga- emecha na- akpọrọ Josef isiala .
Ọ bụkwa ya ka ha na- eme ugbu a .
(
Jenesis 37 : 2 ,
5-9 ;
42 : 7 ,
9
) Gịnị ka Josef ga- eme ?
Ọ̀ ga- aga makụọ ha , ka ọ̀ ga- eji ohere a megwara ha ihe ha mere ya ?
Josef ma na ya ekwesịghị iji maka iwe ihe ahụ ụmụnne ya mere ya sị ka ya megwara ha .
Ọ ma na aka Jehova dị n’ ihe ndị a na- eme ugbu a .
Jehova chọrọ iji ihe ndị a na- emenụ mezuo nkwa o kwere .
O kwere nkwa na ya ga- eme ka ụmụ Jekọb ghọọ nnukwu mba .
(
Jenesis 35 : 11 , 12
) Ọ bụrụ na obi ka fere ụmụnne Josef azụ , ya abụrụkwa na ha ka na- eche naanị gbasara onwe ha , ma ọ bụ na ha ka na- akpa arụ iji nweta ihe ha chọrọ , ọ ga- emebi ọtụtụ ihe .
Ihe ọzọ bụkwa na Josef mee ha ihe ọ bụla , o nwere ike ịkpaghasị ezinụlọ ha , ma ọ bụdị kpatara nna ya na nwanne ya Benjamin ezigbo nsogbu .
Ọ maghịdị ma hà ka dị ndụ .
N’ ihi ihe ndị a , Josef kpebiri na ya agaghị eme ka ha mata onye ọ bụ ka o nwee ike ile ha ule ma chọpụta ma
hà agbanweela .
Ọ bụ mgbe ahụ ka ọ ga- amata ihe Jehova chọrọ ka o mee .
O nwere ike ụdị ihe a mere Josef agaghị eme gị .
Ma , ọtụtụ ezinụlọ taa adịghị n’ udo .
Ọ bụrụ na anyị nọ n’ ụdị ezinụlọ a , obi anyị nwere ike ịna-agwa anyị ka anyị mee ihe anyị chere na ọ bụ ya kacha mma .
Ma , ihe kacha mma anyị ga- eme bụ iṅomi Josef .
Anyị kwesịrị ịgbalị chọpụta ihe Chineke chọrọ ka anyị mee .
(
Ilu 14 : 12
) Anyị na ndị ezinụlọ anyị kwesịrị ịna-adị n’ udo .
Ma , ihe kwesịrị ịkacha anyị mkpa bụ ka anyị na Jehova na Ọkpara ya na- adị n’ udo .
—
Matiu 10 : 37
“ A GA- EJI NKE A NWALEE UNU ”
Josef mere ọtụtụ ihe iji chọpụta ụdị obi ụmụnne ya nwere ugbu a .
Ihe mbụ o mere bụ iji asụsụ ndị Ijipt bawara ha mba , onye ọzọ ana-atapịara ha ihe ọ na- ekwu .
Josef gwara ụmụnne ya na ha bịara iledo ala Ijipt .
Ma , ụmụnne ya bidoro ịgọrọ isi ha .
Ha gwara ya banyere ezinụlọ ha , gwakwa ya na ha nwere nwanne ntakịrị nọ n’ ụlọ .
Josef emeghị ka ha mata na obi tọrọ ya ụtọ maka ihe a ha kwuru .
Ma , Josef chọrọ ịma ma Benjamin ọ̀ ka nọ ndụ n’ eziokwu .
Ọ gwaziri ha , sị : “ A ga- eji nke a nwalee unu . ”
Ọ sịrị na otu onye n’ ime ha ga- agarịrị kpọta nwanne ha nke nta ahụ ka ya hụ ya .
Ma , Josef mechara kweta na ya ga- ahapụ ha ka ha gaa kpọta nwanne ha nke nta ahụ ma ọ bụrụ na otu onye n’ ime ha ga- anọ , ndị nke ọzọ agawa .
—
Jenesis 42 : 9-20
Ụmụnne Josef bidoro ịta onwe ha ụta maka ihe ha mere afọ iri abụọ gara aga .
Ma , ha amaghị na Josef na- aghọta ihe niile ha na- ekwu .
Ha nọ na- ekwu , sị : “ O doro anya na anyị bụ ndị ikpe mara n’ ihe metụtara nwanne anyị nwoke , n’ ihi na anyị hụrụ otú mkpụrụ obi ya si nọrọ ná mwute mgbe ọ nọ na- arịọ anyị ka anyị nweere ya ọmịiko , ma anyị egeghị ntị .
Ọ bụ ya mere ahụhụ a ji dakwasị anyị . ”
Josef nụrụ ihe niile ha kwuru , anya mmiri agbawa ya .
Ma , o si n’ ebe ha nọ pụọ ka ha ghara ịma na ọ na- ebe ákwá .
(
Jenesis 42 : 21-24
) Ma , ọ ma na ihe e ji ama ma mmadụ ò chegharịala abụghị naanị ma onye ahụ kwaa ụta mgbe ọ na- ata ahụhụ ihe o mere .
N’ ihi ya , o lere ha ule .
Ọ kpọchiri Simiọn n’ ụlọ nga ma hapụ ndị ọzọ ka ha lawa .
O kwukwara ka e tinyeghachiri ha ego ha n’ akpa nri ndị ha bu na- ala .
Mgbe ha laruru , chọọ ịgaghachi Ijipt , ha rịọsiri nna ha Jekọb arịrịọ ike ka o kwe ka ha kpọrọ Benjamin gaa .
Ma , ọ rara ahụ́ tupu ha emee ka Jekọb kweta .
Mgbe ha lọghachiri Ijipt , ha gwara onye na- elekọta ụlọ Josef na ha hụrụ ego n’ akpa ha , na ha jikwa ya bịa ka ha nye ha ya .
Ihe ahụ ha mere dị mma .
Ma , Josef chọkwuru ịma ma hà agbanweela n’ eziokwu .
O meere ha oriri .
Ma , o kweghị ka ha mata otú obi dị ya mgbe ọ hụrụ Benjamin .
O mechakwara bunye ha ihe oriri ma hapụ ha ka ha lawa .
Ma , e zoro iko ọlaọcha Josef n’ akpa Benjamin .
—
Jenesis 42 : 26–44 : 2
Josef ma na ugo eberela ná mgbagbu .
Ọ gwara onye ahụ na- elekọta ụlọ ya ka ọ chụwa ha , jide ha ma kpọghachi ha n’ ihi na ha zuuru iko ya .
Mgbe a hụrụ iko ahụ n’ akpa Benjamin , a kpọghachiri ha niile n’ ụlọ Josef .
Ugbu a ka Josef ga- amatazi ma ụmụnne ya hà agbanweela n’ eziokwu .
Juda kwuchitere ọnụ ụmụnne ya ndị nke ọzọ .
O bidoro rịwa ka e meere ha ebere .
Ọ sịdịrị ka ha niile nọrọzie n’ Ijipt gbawa ohu .
Ma , Josef gwara ha na ọ bụ naanị Benjamin ga- anọ n’ Ijipt gbawa ohu , na ndị nke ọzọ niile ga- alawa .
—
Jenesis 44 : 2-17
Juda gwaziri Josef okwu metụrụ ya n’ obi .
Ọ gwara ya na ọ bụ ‘ naanị Benjamin fọdụrụ n’ ime ndị nne ya mụrụ , nna ya hụkwara ya n’ anya . ’
Josef bụ ọkpara Rechel nwunye Jekọb .
Jekọb hụkwara nwunye ya a n’ anya .
Ma , Rechel nwụrụ mgbe ọ na- amụ nwa ya nke abụọ bụ́ Benjamin .
O doro anya na mama Josef anaghị apụ Josef apụ n’ obi otú ahụ ọ na- anaghịkwa apụ nna ha n’ obi .
Ọ ga- abụ ya mere Josef ji hụ Benjamin n’ anya nke ukwuu .
—
Jenesis 35 : 18-20 ;
44 : 20
Juda nọgidere na- arịọ Josef ka Benjamin ghara ịgbawa ohu .
Ọ gwadịrị ya ka ọ hapụ ka ya gbachitere Benjamin ohu .
Ọ gwaziri ya ihe a na- emetụ n’ obi : “ Olee otú m ga- esi lakwuru nna m n’ akpọghị nwa okoro a wee jiri anya m hụ ọdachi ga- adakwasị nna m ? ”
(
Jenesis 44 : 18-34
) O doola anya ugbu a na Juda agbanweela .
Ihe a o mere gosiri
na o chegharịala , gosikwa na o nwere obi nwanne , na ọ naghị achọ naanị ọdịmma onwe ya , nakwa na ihe banyere onye ọzọ na- emetụ ya n’ obi .
Josef chọpụtara na ụmụnne ya agbanweela
Josef enweghịzi ike ijide onwe ya .
Ákwá juru ya obi .
Ọ gwara ndị niile na- ejere ya ozi ka ha pụọ n’ èzí .
Mgbe ha pụchara , o bidoro besiwe ákwá ike nke mere na ndị nọ n’ ụlọ Fero nọ na- anụ olu ya .
Ọ gwaziri ụmụnne ya onye ọ bụ .
Ọ gwara ha , sị : “ Abụ m Josef nwanne unu . ”
Ihe a o kwuru gbara ụmụnne ya gharịị .
Ma , ọ gara makụọ ha ma gwa ha na ya agbagharala ha maka ihe ọjọọ niile ha mere ya .
(
Jenesis 45 : 1-15
) Josef gbaghaara ndị mejọrọ ya otú ahụ Jehova na- eme .
(
Abụ Ọma 86 : 5
) Ànyị na- eme ka Josef ?
“ Ị KA NỌ NDỤ ”
Mgbe Fero nụrụ ihe mere mkpọtụ ji na- eme n’ ụlọ Josef , ọ kpọrọ Josef ma gwa ya ka ọ kpọta nna ya na ndị ezinụlọ ha niile n’ Ijipt .
O teghị aka , nna Josef akwata Ijipt , ya na Josef ahụ .
Mgbe Jekọb hụrụ Josef nwa ya , o bewere ákwá ma sị : “ Adị m njikere ịnwụ ugbu a , ugbu a m hụworo ihu gị , ebe ọ bụ na ị ka nọ ndụ . ”
—
Jenesis 45 : 16-28 ;
46 : 29 , 30
Jekọb dịkwuru ndụ afọ iri na asaa ọzọ mgbe ọ bịachara Ijipt .
Afọ ole a ọ dịkwuru ndụ nyekwara ya ohere ịgọzi ụmụ ya iri na abụọ .
Jekọb nyere Josef bụ́ nwa ya nwoke nke iri na otu òkè abụọ a na- enyekarị diọkpara .
A ga- esi n’ ụmụ Josef abụọ nweta ebo abụọ n’ Izrel .
Juda kwanụ , bụ́ nwa ya nwoke nke anọ ?
Ọ bụ ya kacha ụmụnne ya ndị ọzọ niile gosi na ya agbanweela .
Ngọzi nke ya pụkwara iche .
Nna ya gwara ya na onye ga- abụ Mesaya ga- esi n’ ezinụlọ ya .
—
Jenesis , isi nke 48
na 49 .
Jekọb nwụrụ mgbe ọ dị otu narị afọ na iri anọ na asaa .
Mgbe ọ nwụrụ , ụmụnne Josef chere na Josef ga- achọzi imegwara ha ihe ọjọọ ha mere ya ebe ọ bụzi nnukwu mmadụ .
Ma , Josef mere ka obi sie ha ike na o nweghị ihe ya ga- eme ha .
O teela Josef ma na aka Jehova dị n’ ọbịbịa ha bịara Ijipt .
Ọ gwara ha ka ha kwụsị ịna-enwe mwute maka ihe ha mere ya .
Ọ jụziri ha , sị : “ Ànọ m n’ ọnọdụ Chineke ? ”
(
Jenesis 15 : 13 ;
45 : 7 , 8 ;
50 : 15-21
) Josef ma na ọ bụ Jehova nwe ikpe ikpe , nakwa na ọ na- ekpe ikpe ziri ezi .
Oleezi otú Josef ga- esi mesiwe ụmụnne ya Jehova gbaghaarala ike ?
—
Ndị Hibru 10 : 30
Ò nwere mgbe ọ na- esiri gị ike ịgbaghara mmadụ ihe ọjọọ o mere gị ?
Ọ na- akacha esi ike ma ọ bụrụ na onye ahụ kpachaara anya mee gị ihe ahụ .
Ma , ọ bụrụ na onye mejọrọ gị akwaa ụta maka ihe o mere gị , i kwesịrị iji obi gị niile gbaghara ya .
Ọ ga- abara ma gị ma onye ahụ uru .
Ọ ga- egosikwa na ị na- eṅomi Josef na Jehova bụ́ Nna anyị na- eme ebere .
Ajụjụ Ndị Baịbụl Zara
Gịnị bụ Ụbọchị Ikpe ?
Gịnị mere ụbọchị ikpe ga- eji bụrụ oge obi ụtọ ?
N’ oge e dere Baịbụl , Chineke ji ndị ikpe napụta ndị ya n’ aka ndị na- emegbu ha .
(
Ndị Ikpe 2 : 18
) Ihe Baịbụl kwuru gosiri na Ụbọchị Ikpe ga- abụ oge obi ụtọ , oge Jehova , bụ́ Onyeikpe nke ụwa dum , ga- anapụta ụmụ mmadụ n’ aka ndị na- emegbu ha .
—
Gụọ
Abụ Ọma 96 : 12 , 13 ;
Aịzaya 26 : 9
Chineke ahọpụtala Jizọs ka o kpee ndị nwụrụ anwụ na ndị dị ndụ ikpe n’ ezi omume .
(
Ọrụ Ndịozi 10 : 42 ;
17 : 31
) E nwere ọtụtụ ndị na- amaghị Chineke nwụọ .
N’ Ụbọchị Ikpe , Jizọs ga- akpọlite ụdị ndị ahụ n’ ọnwụ ka a kụziere ha gbasara Chineke , ka ha gosikwa na ha hụrụ Chineke n’ anya .
—
Ọrụ Ndịozi 24 : 15
Gịnị mere Ụbọchị Ikpe ga- eji nọruo otu puku afọ ?
Ọ bụ n’ ime otu puku afọ ahụ ka a ga- akpọlite ndị nwụrụ anwụ .
(
Mkpughe 20 : 4 ,
12
) Ọ ga- ewetụkwa oge tupu ndị nke na- amaghị Chineke amata ya ma gosi ma hà ga- erubere ya isi .
Ọtụtụ ndị na- ekwu na ọ bụ ihe mmadụ metara tupu ya anwụọ ka a ga- eji ekpe ya ikpe ma a kpọlite ya .
Ma , ihe Baịbụl kwuru gosiri na ọ bụ ihe mmadụ mere mgbe
a kpọlitechara
ya n’ ọnwụ ka a ga- eji kpee ya ikpe .
—
Ndị Rom 6 : 7
Baịbụl kwukwara na tupu otu puku afọ ahụ amalite , a ga- enwe ụbọchị a ga- ekpe ndị ajọ omume ikpe , ọ ga- abịakwa na mberede .
Ihe ọzọ a na- akpọ ụbọchị a bụ ọgwụgwụ ụwa anyị kwuru okwu ya ná mbido
a .
Ọ bụ ụbọchị Chineke ga- ebibi ndị ọjọọ niile .
(
2 Pita 3 : 7
) N’ ihi ya , anyị kwesịrị ịgbalịsi ike ugbu a gosi na anyị hụrụ Chineke n’ anya .
—
2 Pita 3 : 9 ,
13
Ụlọ Nche Jun 1 , 2015
Sayensị Ọ̀ Baziri Uru Karịa Baịbụl ?
Isiokwu Ndị Dị na Magazin A
Otú Sayensị Si Abara Gị Uru
Otu akwụkwọ ọkọwa okwu kwuru na ọrụ ndị sayensị bụ “ ịsa anya ná mmiri mụọ gbasara otú ihe ndị dị na mbara igwe na n’ ụwa si arụ ọrụ , ime ezigbo nchọnchọ , nwalee ihe ọ bụla ha chọpụtara , leruo ha anya ma gbakọọ ihe ụfọdụ gbasara ihe ndị ahụ . ”
Ime ihe a niile adịghị mfe , ọ na- agwụkarịkwa ike .
Ọ na- ewe ndị sayensị ọtụtụ izu , ma ọ bụ ọtụtụ ọnwa , ma ọ bụdị ọtụtụ afọ tupu ha achọpụta ihe .
Mgbe ụfọdụ , mbọ ha na- agba ịchọpụta ihe na- akụ afọ n’ ala .
Ma ọtụtụ mgbe , ha na- achpụta ihe na- abara ndị mmadụ uru .
Ka anyị leba anya n’ ụfọdụ n’ ime ha .
Otu ụlọ ọrụ Yurop emepụtala ọkpọka ngwá ọrụ e ji aza mmiri ka onye ṅụrụ mmiri e ji ya zaa ghara ibute ọrịa ịṅụ mmiri ọjọọ na- akpata .
Ụdị ngwá ọrụ a abaarala ndị mmadụ ezigbo uru n’ ebe ndị e nwere ọdachi ndị na- emere onwe ha , dị ka mgbe ala ọma jijiji mere na Heiti n’ afọ 2010 .
Ndị sayensị emepụtakwala ngwá ọrụ na- agwa mmadụ ebe ọ nọ , nke a na- akpọ GPS n’ olu Bekee .
Ọ bụ ndị agha ka e bubu n’ obi mepụta ngwá ọrụ a .
Ma ugbu a , ọ na- abara ọtụtụ ndị uru , dị ka ndị ọkwọ ụgbọ mmiri , ndị ọkwọ ụgbọala , ndị ọkwọ ụgbọelu , ndị dinta , na ndị na- eji ụkwụ aga ebe dị iche iche elegharị anya .
Ọ na- enyere ha aka ịmata ụzọ .
O doro anya na ihe a ndị sayensị mepụtara na- abara anyị ezigbo uru .
Ọ bụrụ na i nwere ekwentị , kọmputa , na- aga n’ Ịntanet , ma ọ bụ na- eji ụgbọelu eme njem , ma ọ bụkwanụ na o nweela mgbe ị rịara ọrịa , ṅụọ mkpụrụ ọgwụ , ahụ́ adị gị mma , mara na ihe ndị sayensị mepụtara na- abara gị ezigbo uru .
IHE NDỊ SAYENSỊ NA- ENWEGHỊ IKE IME
Ndị sayensị na- emekwu nchọnchọ iji mata ọtụtụ ihe ha na- amaghị gbasara ụwa anyị a .
Ndị nke na- amụ banyere ụmụ irighiri ihe a na- akpọ atọm na- agba mbọ ka ha mata otú ihe ndị dị n’ ime atọm si arụ ọrụ , ebe ndị nke na- amụ banyere ihe ndị dị na mbara igwe na- agba mbọ ka ha mata ihe ndị mere ọtụtụ ijeri afọ gara aga ka ha si otú ahụ mata mgbe eluigwe na ụwa bidoro dịwa .
Otú a ha si aga n’ ime ime mbara igwe achọpụta ihe dị iche iche emeela ka ụfọdụ n’ ime ha kwuo na á sị na Chineke e kwuru okwu ya na Baịbụl dị adị , na ha gaara ahụla ya .
Otu onye sayensị a na- akpọ Amir D. Aczel kwuru na ụfọdụ ndị sayensị na ndị ọzọ gụrụ oké akwụkwọ ‘ na- ekwu na Chineke adịghị . ’
Dị ka ihe atụ , otu onye sayensị a ma ama kwuru na “ ebe ọ bụ na ha ahụbeghị ihe gosiri na e nwere Chi kere eluigwe na ụwa , o doro anya na ụdị chi ahụ adịghị . ”
Ndị ọzọ na- ekwu na ihe ndị e dere na Baịbụl na Chineke mere bụ “ majik ” na “ ihe ndị e ji aghọgbu ndị mmadụ . ”
*
Ma , ihe anyị kwesịrị ịjụ onwe anyị bụ , ihe ndị a niile ndị sayensị mụtarala gbasara ụwa anyị a , ò zuola ha iji ya kpebie ma Chineke ọ̀ dị ma ọ bụ na ọ dịghị ?
Anyị ma na azịza ya bụ mba .
Ndị sayensị achọpụtala ọtụtụ ihe .
Ma , ọtụtụ ndị sayensị kwetakwara na e nwere ọtụtụ ihe ha na- amaghị , nakwa ihe ndị o nwere ike ịbụ na ha agaghị amatali .
Otu onye sayensị a ma ama aha ya bụ Steven Weinberg kwuru , sị ; “ Anyị enweghị ike ịmatacha ihe niile gbasara ihe ndị dị n’ eluigwe na n’ ụwa . ”
Otu prọfesọ a ma ama aha ya bụ Martin Rees dere , sị : “ E nwere ike inwe ihe ndị ụmụ mmadụ na- agaghị amatali ná ndụ ha niile . ”
Nke bụ́ eziokwu bụ na e nwere ọtụtụ ihe ndị sayensị na- enwebeghị ike ịmata gbasara ihe ndị dị n’ eluigwe na n’ ụwa .
Ka anyị leba anya n’ ụfọdụ n’ ime ha :
Ndị sayensị amatachabeghị ihe ndị na- eme n’ ime mkpụrụ ndụ , otú o si eji ike ya arụ ọrụ , otú o si emepụta protin , na otú o si emepụta mkpụrụ ndụ ndị ọhụrụ .
E nwere ikike ji ihe ndị dị na mbara igwe na ihe ndị dị n’ ụwa .
O nweghị onye ọ bụla n’ ime anyị ikike a na- anaghị emetụta .
Ma , ndị sayensị amatachabeghị otú o si arụ ọrụ .
Ha amatachabeghị otú ikike a si adọtu onye wụliri elu na otú o si eme ka ọnwa na- agba ụwa gburugburu .
Ndị na- amụ gbasara ụwa na mbara igwe kwuru na e kee ihe ndị dị n’ ụwa na mbara igwe ụzọ iri , ihe ndị sayensị ga- ejili onyokomita ha hụ erudịghị otu ụzọ .
Ha amatabeghị otú ihe ndị ahụ ha na- anaghị ahụli dị na otú ha si arụ ọrụ .
E nwekwara ọtụtụ ihe ndị ọzọ ndị sayensị na- enwebeghị ike ịchọpụta .
Gịnị mere anyị ji kwuo otú a ?
Otu onye sayensị a ma ama kwuru na ihe ha ma enweghị ihe ọ bụ ma e jiri ya tụnyere ihe ha na- amaghị .
O kwukwara na ihe ndị sayensị na- achọpụta kwesịrị ime ka ọ na- agụ ha agụụ ịmata ihe ndị ha na- amatabeghị , ọ bụghị ime ka ha kwubie na ihe ndị ahụ ha na- amatabeghị adịghị adị .
N’ ihi ya , ọ bụrụ na i chere na sayensị baziri uru karịa Baịbụl , na- achọkwa ime ka i chewe na Chineke adịghị , chebara ihe a echiche : Ọ bụrụ na ọ bụ naanị ntakịrị ihe ka ndị sayensị a ụbụrụ na- aghọ nkọ nwerela ike iji ọkpọka ngwá ọrụ ha chọpụta , ọ̀ dabara adaba ikwu na ihe ndị nke ha na- achọpụtabeghị adịghị adị ?
Ị manụ na ọ dabaghị adaba .
Ọ bụ ya mere otu akwụkwọ a na- akpọ
Encyclopedia Britannica
ji kwuo , sị : “ Kemgbe ihe fọrọ obere ka ọ bụrụ puku afọ anọ gara aga e nyochawara mbara igwe , malite n’ oge ndị Babịlọn ruokwa taa , ọtụtụ ihe gbasara ya ka na- agbagwoju ndị na- enyocha ya anya . ”
Anyịnwa bụ́ Ndịàmà Jehova ma na ọ bụ onye ọ bụla ga- eji aka ya ekpebi ebe ọ kwụ n’ okwu a .
Ma , anyị na- agbalị eme ihe Baịbụl kwuru .
Ọ sịrị : “ Meenụ ka mmadụ niile mara na unu nwere ezi uche . ”
(
Ndị Filipaị 4 : 5
) Ọ bụ ya mere anyị ji agba gị ume ka ị gụọ isiokwu na- eso nke a ka ị hụ na e nwere ihe ndị Baịbụl na sayensị nwere otu olu na ha .
E Nwere Ọtụtụ Ihe Ndị Sayensị Na- agaghị Amatali
Na nso nso a , ndị na- ekweghị na Chineke dị ekesaarala ọtụtụ ndị akwụkwọ ndị ha ji akọwa ihe mere ha ji kwere na Chineke adịghị .
Ọtụtụ ndị agụọkwala akwụkwọ ndị ahụ , e nweekwa ndị kwe na ndị ekweghị .
Otu onye sayensị aha ya bụ David Eagleman sịrị na ‘ ụfọdụ ndị gụrụ akwụkwọ ndị ahụ na- eche na ndị sayensị macha ihe niile . ’
O kwuziri na “ ezigbo ndị sayensị na- achọ ịmata ihe ndị ha na- amaghị .
Ka oge na- agakwa , ha na- achọpụtakarị ihe ndị ha na- amabughị . ”
Ọtụtụ ndị sayensị ụbụrụ na- aghọ nkọ agbaala mbọ mata ụfọdụ ihe ndị ha na- amabughị gbasara ụwa anyị a .
Ihe ndị ha chọpụtara tụkwara ha n’ anya .
Ma , o nweekwala ndị nke nọ n’ ịchọ ịmata ihe ndị ha na- amaghị tinye aka n’ ihe ndị na- adịghị mma .
Dị ka ihe atụ , otu onye sayensị a na- anụ aha ya , bụ́ Isaac Newton , kọwara otú ikike ahụ ji ihe ndị dị na mbara igwe si jigide ihe ndị ahụ niile .
Ọ bụkwa ya wepụtara usoro mgbakọ na mwepụ a na- akpọ kalkụlọs n’ olu Bekee .
E ji ụdị mgbakọ na mwepụ a arụpụta kọmputa nakwa ụgbọelu ndị e ji aga na mbara igwe .
E jikwa ya amụ gbasara atọm .
Ma , Isaac Newton tinyekwara aka n’ iji anwansi eme ka ihe na- abụghị ọlaedo ghọọ ọlaedo .
Ihe karịrị otu puku afọ na narị afọ ise tupu a mụọ Newton , otu onye Grik aha ya bụ Ptolemy ji naanị anya nkịtị mụọ gbasara ihe ndị dị na mbara igwe .
Ọ na- apụta n’ abalị na- ele ihe ndị ahụ dị na mbara igwe ma na- agbakọ otú ha si aga , ọ bụkwa aka ochie n’ ise map .
Ma , o kwuru na ụwa nọ n’ etiti , ihe ndị ọzọ niile a na- agba ya gburugburu .
Otu onye na- amụ gbasara ihe ndị dị na mbara igwe aha ya bụ Carl Sagan kwuru gbasara ihe a Ptolemy kwuru , sị : “ Mgbe otu puku afọ na narị afọ ise gachara , ndị mmadụ chọpụtara na ihe ahụ o kwuru gbasara ụwa ịnọ n’ etiti abụghị eziokwu .
Nke a gosiri na onye ụbụrụ na- aghọ nkọ nwere ike ịsị na ihe dị otú a na otú a , ma e mechaa , ya abụrụ na ihe ahụ adịghị otú ahụ . ”
Ụdị ihe ahụ mere Ptolemy na- emekwa ndị sayensị taa .
Ò nwere mgbe ndị sayensị ga- amatacha ihe niile gbasara ụwa na mbara igwe ?
Ọ bụ eziokwu na ndị sayensị achọpụtala ọtụtụ ihe baara anyị uru , ma , anyị kwesịkwara ịma na e nwere ọtụtụ ihe ha na- agaghị amatali .
Otu onye sayensị aha ya bụ Paul Davies kwuru , sị : “ A sị ka anyị kọwawa ihe niile gbasara mbara igwe na ụwa , anyị agaghị akọwali ha , ya aghara inwe ebe ọ ga- eri mperi . ”
Ihe a onye a kwuru gosiri na ụmụ mmadụ agaghị amatachali ihe niile gbasara ụwa anyị a .
N’ ihi ya , ọ bụrụ na a gwa anyị na ndị sayensị ga- akọwaliri anyị ihe niile , anyị kwesịrị iche echiche nke ọma tupu anyị ekwere .
O doro anya na Baịbụl na- emere anyị ọtụtụ ihe sayensị na- enweghị ike imere anyị
E nwere ihe Baịbụl kwuru banyere ihe ndị dị ịtụnanya dị na mbara igwe nakwa n’ ụwa anyị a .
Ọ sịrị : “ Lee !
Ihe ndị a bụ ntakịrị ihe n’ ọrụ [ Chineke ] niile ; leekwa ka ihe a nụworo banyere ya si dị ntakịrị ! ”
(
Job 26 : 14
) Ihe a gosiri na e nwere ọtụtụ ihe ụmụ mmadụ na- agaghị amatali .
Ihe Pọl onyeozi dere kemgbe ihe fọrọ obere ka ọ bụrụ puku afọ abụọ gara aga ka bụ eziokwu .
O dere , sị : “ Lee otú ngọzi na amamihe na ihe ọmụma nke Chineke si dị omimi !
Lee otú a na- apụghị ịchọpụtacha ikpe ya , na otú a na- apụghị ịchọpụtacha ụzọ ya ! ”
—
Ndị Rom 11 : 33
.
Ihe Ga- enyere Gị Aka Ịna-enwe Obi Ụtọ Ma Ị Kawa Nká
OLEE otú obi na- adị gị ma i cheta na ị ga- emecha kaa nká ?
E nwere ọtụtụ ndị ọ na- echu ụra , ma ọ bụdị na- amapụ obi .
Ihe mere o ji adị ha otú a bụ na o nwere ọtụtụ nsogbu nká na- akpata .
Dị ka ihe atụ , ọ na- abụ mmadụ kawa nká , ahụ́ ya esewe alịghịlị , ọ gaghịzi adị gara gara , ọ gaghị na- echetacha ihe , o nwekwara ike na- arịa ọrịa na- anaghị ala ala .
Ma , nke bụ́ eziokwu bụ na ihe na- eme ndị mmadụ ma ha kawa nká anaghị abụ otu .
O nwere ndị nke ahụ́ na- agbasitụ ike , ha ana-agbalịkwa echeta ihe .
Ọkpọka ọgwụ Bekee ndị e nwere ugbu a enyekwarala ụfọdụ n’ ime ha aka ịgwọ ọrịa siri ike ha na- arịa .
Ọ bụ ya mere na n’ obodo ụfọdụ , ahụ́ na- esikwuzi ọtụtụ ndị ike , ha ana-adịtekwukwa ndụ aka .
Ma , ọtụtụ ndị karala nká , ma ndị nke ahụ́ na- enye ezigbo nsogbu ma ndị nke ahụ́ na- anaghị enyecha nsogbu , na- achọ ka ha na- enwe obi ụtọ .
Ma , olee ihe ga- enyere ha aka ịna-enwe obi ụtọ ?
Otu ihe ga- enyere ha aka ịna-enwe obi ụtọ bụ otú ha si were ụwa ha ugbu a ha kawarala nká .
Ka anyị leba anya n’ ihe ụfọdụ Baịbụl kwuru ga- enyere ha aka .
NA- ADỊ OBI UMEALA : “ Ndị dị obi umeala nwere amamihe . ”
(
Ilu 11 : 2
Otu ụzọ ndị agadi ga- esi dịrị “ obi umeala ” bụ ịghọta ihe ndị ha ga- emeli na ihe ndị ha na- agaghị emeli , ghara isi ọnwụ na- eme ihe ndị ha na- agaghị emeli .
Otu agadi nwoke onye Brazil aha ya bụ Charles , onye dị afọ iri itoolu na atọ , kwuru , sị : “ Onye ọ bụla dịtere ndụ aka ga- akarịrị nká .
Onye ahụ agaghị emeli onwe ya ka ọ bụrụghachi okoro ma ọ bụ agbọghọ . ”
Ma , onye agadi ịghọta na o nwere ihe ndị ya na- agaghị emeli ekwesịghị ime ka o chewe na o nweghịzi ihe ya dị mma ya .
Ichewe ụdị ihe a nwere ike ime ka ike ihe niile gwụ mmadụ .
Ọ bụ ya mere
Ilu 24 : 10
ji sị : “ Ì nwewo obi ịda mbà n’ ụbọchị ahụhụ ?
Ike gị ga- adị ntakịrị . ”
Ma , onye dị obi umeala na- eme ihe otú ike kwere ya , si otú ahụ gosi na ọ ma ihe .
Otu nwoke onye Ịtali aha ya bụ Corrado , onye dị afọ iri asaa na asaa , kwuru , sị : “ Onye mewe agadi , onye ahụ kwesịrị iji nwayọọ na- eme ihe ndị ọ na- eme . ”
Ihe nwoke a kwuru bụ eziokwu .
Onye agadi kwesịrị ịgbanwe otú o si eme ihe .
Nwoke a na nwunye ya hazigharịrị otú ha na- esi arụ ọrụ ndị dịịrị ha n’ ụlọ .
Ha na- eji nwayọọ arụ ha ka ike ghara ịgwụru ha n’ ọkpụkpụ ma ha rụchaa ọrụ n’ ụbọchị .
Otu nwaanyị onye Brazil aha ya bụ Marian , onye dị afọ iri asatọ
na otu , na- eme ihe gosiri na ọ ma otú ike ya hà .
Ọ sịrị : “ Ọ na- abụ m rụtụ ọrụ , mụ ezurutụ ike .
M na- anọrọ ọdụ ma ọ bụ dinara ala gụọ akwụkwọ ma ọ bụ gere egwú .
Ama m na enweghịzi m ike ịna-eme ihe niile m na- emebu . ”
Na- eji ejiji otú dị mma
NA- EJI EJIJI OTÚ DỊ MMA : “ Ka ụmụ nwaanyị jiri uwe dị mma n’ anya na- achọ onwe ha mma n’ imeru ihe n’ ókè na uche zuru okè . ”
(
1 Timoti 2 : 9
Mmadụ iyi “ uwe dị mma n’ anya ” pụtara onye ahụ iji ejiji dị mma n’ anya na nke kwesịrị ekwesị .
Otu nwaanyị onye Kanada aha ya bụ Barbara , onye dị afọ iri asaa na anọ , kwuru , sị : “ M na- agbalị iyi uwe dị ọcha ma dị mma n’ anya .
Achọghị m iji maka na mụ emeela agadi na- adị mkpakara n’ anya . ”
Nwaanyị ọzọ bụ́ onye Brazil aha ya bụ Fern , onye dị afọ iri itoolu na otu , kwuru , sị : “ Ọ na- abụ m gụrụ gụrụ , mụ agaa zụrụ efe ọhụrụ iji na- eme onwe m obi ụtọ . ”
Ndị agadi nwoke kwanụ ?
Otu agadi nwoke onye Brazil aha ya bụ Antônio , onye dị afọ iri asaa na atọ , kwuru , sị : “ M na- agbalị ịdị mma n’ anya , m na- eyikwa efe ndị dị ọcha ma dị mma . ”
O kwukwara na ụbọchị ọ bụla , na ya na- asa ahụ́ ma na- akpụ afụ ọnụ ya .
Ma , anyị kwesịrị ịkpachara anya ka ejiji anyị gharazie ibido na- echu anyị ụra nke na anyị agaghịzi na- egosi na anyị nwere “ uche zuru okè . ”
Otu nwaanyị onye Saụt Koria aha ya bụ Bok-im , onye dị afọ iri isii na itoolu , bụ onye e ji ama atụ ma a bịa n’ iji ejiji kwesịrị ekwesị .
Ọ sịrị : “ Ama m na ekwesịghịzi m ịna-eyi ụfọdụ efe ndị m na- eyi mgbe m ka bụ agbọghọ . ”
Na- eme onwe gị obi ụtọ
NA- EME ONWE GỊ OBI ỤTỌ : “ Ụbọchị niile nke onye nọ n’ ahụhụ jọrọ njọ ; ma onye obi dị mma na- eri oriri mgbe niile . ”
(
Ilu 15 : 15
Ị kawa nká , obi nwere ike ịna-ajọ gị njọ ma i cheta ihe ndị ị na- emebu mgbe ị bụ okoro ma ọ bụ agbọghọ .
Ọ bụghị ihe ọjọọ ma ihe ndị ahụ ị na- emebu bata gị n’ obi .
Ma , ekwela ka iche gbasara ha mee ka ike ihe niile gwụ gị .
Ọ bụrụ na uche gị niile adịrị n’ ihe ndị ahụ , ọ ga- eme ka ike gwụzie gị ime ihe ndị ị ka nwere ike ime .
Otu nwoke onye Kanada aha ya bụ Joseph , onye dị afọ iri asaa na itoolu , kwuru , sị : “ M na- agbalị eme ihe ndị m ka nwere ike ime , anaghịkwa m echegbu onwe m maka ihe ndị m na- enweghịzi ike ime . ”
Ịgụ akwụkwọ na ịmụta ihe ndị ọhụrụ ga- emekwa ka obi na- atọ gị ụtọ .
N’ ihi ya , na- ewepụta oge na- eme ha .
Otu nwoke onye Filipinz aha ya bụ Ernesto , onye dị afọ iri asaa na anọ , na- aga n’ ebe e nwere ọ́ bá akwụkwọ na- agụ akwụkwọ ndị masịrị ya .
Ọ sịrị : “ Ọ ka na- atọ m ụtọ ịgụ akwụkwọ ndị na- akọ gbasara ihe ndị na- eme n’ ebe dị iche iche n’ ụwa . ”
Otu nwoke onye Swidin aha ya bụ Lennart , onye dị afọ iri asaa na ise , malitedịrị mụwa asụsụ ọhụrụ n’ agbanyeghị na ọ dịghị mfe .
Na- enye ndị ọzọ ihe
NA- ENYE NDỊ ỌZỌ IHE : “ Na- enyenụ ihe , ndị mmadụ ga- enyekwa unu ihe . ”
(
Luk 6 : 38
Gbaa mbọ na- ewepụta oge ka gị na ndị ọzọ na- anọrị , na- enyekwa ndị ọzọ ihe .
Ọ ga- eme ka ị mara na ị bara uru , meekwa gị obi ụtọ .
Otu nwaanyị onye Brazil aha ya bụ Hosa , onye dị afọ iri asatọ na ise , na- agbalịsi ike enyere ndị ọzọ aka
n’ agbanyeghị na ọ kaala nká .
Ọ sịrị : “ M na- akpọ ndị enyi m na- ejighị ahụ́ ma ọ bụ ndị nke dara mbà n’ obi n’ ekwentị ma ọ bụkwanụ mụ edegara ha akwụkwọ ozi .
Mgbe ụfọdụkwa , m na- ezigara ha onyinye .
M na- esitekwara ndị ahụ́ na- adịghị nri , ma ọ bụkwanụ meere ha ihe ratụ ratụ . ”
Ọ bụrụ na ị na- enye ndị ọzọ ihe , ndị ọzọ ga na- enyekwa gị ihe .
Otu nwoke onye Swidin aha ya bụ Jan , onye dị afọ iri isii na isii , kwuru , sị : “ I meere ndị ọzọ ihe gosiri na ị hụrụ ha n’ anya , hanwa ga- egosikwa gị na ha hụrụ gị n’ anya . ”
Nke bụ́ eziokwu bụ na ị na- emere ndị ọzọ ihe ọma , ndị mmadụ ga- ahụ gị n’ anya , gị na ha ga na- enwekwa obi ụtọ .
NA- AKPA NDỊ ỌZỌ NSO : “ Onye na- akpa iche ga- achọ ihe na- agụ naanị onwe ya ; ọ bụ ezi amamihe niile ka ọ ga- agbaso mgba . ”
(
Ilu 18 : 1
Ọ bụ eziokwu na o nwere oge ụfọdụ ị ga- achọ ịnọ naanị gị , ma , ọ gaghị adị mma ka ị na- akpapụ onwe gị iche .
Otu nwoke onye Naịjirịa aha ya bụ Innocent , onye dị afọ iri asaa na abụọ kwuru , sị : “ Obi na- atọ m ụtọ iso ma ndị agadi ibe m ma ndị na- eto eto na- anọrị . ”
Otu nwoke onye Swidin aha ya bụ Börje , onye dị afọ iri asatọ na ise kwuru , sị : “ M na- achọsi ike ka mụ na ndị na- eto eto na- anọ .
Ọ na- abụ m na- ele otú ha si awụ gara gara , mụ ana-enwe obi ụtọ . ”
Na- akpọ ndị ọzọ mgbe ụfọdụ ka gị na ha nọrịa .
Otu nwoke onye Saụt Koria aha ya bụ Han-sik , onye dị afọ iri asaa na abụọ kwuru , sị : “ Mụ na nwunye m na- akpọ ma ndị agadi ma ndị na- eto eto oriri . ”
Na- akpa ndị ọzọ nso
Gị na ndị enyi gị kwesịrị ịna-akparịta ụka .
Ma , unu kparịtawa ụka , na- ege ha ntị ma ha kwuwe ihe ha chere .
Gosi ha na ihe gbasara ha na- emetụ gị n’ obi .
Otu nwaanyị onye Mozambik aha ya bụ Helena , onye dị afọ iri asaa na otu , kwuru , sị : “ M na- achọ ka mụ na ndị ọzọ dịrị ná mma , m na- akwanyekwara ha ùgwù .
M na- ege ha ntị ka m nwee ike ịmata ihe dị ha n’ obi na ihe na- amasị ha . ”
Otu nwoke onye Brazil aha ya bụ José , onye dị afọ iri asaa na atọ , kwuru , sị : “ Ọ na- amasị ndị mmadụ ịkpa ndị na- ege ha ntị nso , ya bụ , ndị na- echebara ndị ha na ha na- ekwurịta okwu echiche , ndị na- akpa mmadụ ọchị , nakwa ndị na- aja mmadụ mma mgbe ha kwesịrị ime otú ahụ . ”
I kwuwe otú obi dị gị , gbalịa ka okwu gị bụrụ “ ihe e ji nnu mee ka ọ dị ụtọ . ”
(
Ndị Kọlọsi 4 : 6
) Na- echebara ndị ọzọ echiche , na- agbakwa ha ume .
NA- EKELE NDỊ MEERE GỊ IHE ỌMA : “ Gosikwanụ na unu bụ ndị nwere ekele . ”
(
Ndị Kọlọsi 3 : 15
Mmadụ meere gị ihe ọma , kelee ya .
Ọ ga- eme ka gị na onye ahụ dịrịkwuo ná mma .
Otu nwaanyị onye Kanada aha ya bụ Marie-Paule , onye dị afọ iri asaa na anọ , kwuru , sị : “ Mụ na di m si n’ ebe anyị bi kwaga ebe ọzọ na nso nso a .
Ọtụtụ ndị enyi anyị nyeere anyị aka kwaa ngwongwo .
Ihe a ha meere anyị tọgburu anyị atọgbu .
Anyị zigaara onye nke ọ bụla n’ ime ha kaadị ndị anyị ji sị ha na ha emeela , anyị kpọkwara ụfọdụ n’ ime ha ka ha bịa ka anyị nọrịa ma rikọọ nri . ”
Otu nwaanyị onye Saụt Koria aha ya bụ Jae-won , onye dị afọ iri asaa na isii , nwere ezigbo obi ụtọ maka na o nwere ndị na- ebu ya aga ọmụmụ ihe .
O kwuru , sị : “ Obi bụ m sọ aṅụrị maka ihe a ha na- emere m .
M kpebidịrị ịna-enye ha ego ka ha were tinye aka na- azụta mmanụ ụgbọala .
Mgbe ụfọdụ , m na- enye ha obere onyinye , deekwa obere ozi ekele tinye n’ onyinye ahụ . ”
Ihe kwesịrị ịkacha na- eme ndị agadi obi ụtọ bụ na ha dị ndụ .
Eze Sọlọmọn , bụ́ nwoke maara ihe , kwuru na “ nkịta dị ndụ ka ọdụm nwụrụ anwụ mma . ”
(
Ekliziastis 9 : 4
) N’ eziokwu , ọ bụrụ na onye agadi ewere ụwa ya otú o si hụ ya , na- emekwa naanị ihe ndị ọ ga- emeli , ọ ga na- enwe obi ụtọ .
Otú Ọgbọ Asaa n’ Ezinụlọ Anyị Sirila Fee Jehova
Ebe mụ na papa m na- ele foto ndị ezinụlọ anyị niile ferela Jehova
N’ abalị iri abụọ n’ ọnwa Jenụwarị , afọ 1815 , a mụrụ nna m ochie bụ́ Thomas ( 1 )
Williams n’ obodo Họnkasụl dị n’ Ịngland .
Mama ya nwụrụ mgbe ọ dị afọ abụọ .
Ọ bụzi papa ya bụ́ John Williams zụrụ ya na ụmụnne ya atọ .
Papa ya kụziiri ya ọrụ kapịnta , ma ọ bụghị ọrụ kapịnta ka ọ chọrọ ịrụ .
N’ oge ahụ , onye ozi ọma aha ya bụ John Wesley si na Chọọchị Ịngland pụọ ma malite chọọchị Metọdist n’ Ịngland .
Ndị chọọchị a na- agba ndị òtù ha ume ka ha na- amụ Baịbụl ma na- ekwusa ozi ọma .
Ihe Wesley na- akụzi gbasara ebe niile , nna nna m ochie bụ́ John Williams na ndị ezinụlọ ya nabatakwara nkụzi ya .
Thomas Williams mechara ghọọ onye òtù Wesley .
Ozugbo ahụ kwa , o wepụtara onwe ya ịga kwusawa ozi ọma n’ Ebe Ndịda Pasifik .
O mechara lụọ nwaanyị .
Ya na Mary ( 2 ) nwunye ya akwagazie agwaetiti Lakeba ,
dị n’ obodo Fiji na Julaị afọ 1840 .
Ndị bi n’ agwaetiti a n’ oge ahụ na- eri anụ mmadụ .
OTÚ HA SI BIE N’ EBE A NA- ERI ANỤ MMADỤ
Ihe siiri Thomas na nwunye ya ezigbo ike mgbe ha kwagara Fiji ọhụrụ .
Ha na- arụ ọrụ ọtụtụ awa iji nwee ike ịna-akpa afọ ha .
Anwụ na- acha ebe ahụ enweghị atụ , ebe ahụ bụkwa ime ime obodo .
E nwere ihe ndị na- awụ akpata oyi ha hụrụ n’ obodo ahụ .
Ha hụrụ ka ndị ebe ahụ na- anyagbu ụmụ nwaanyị di ha nwụrụ , na- egbu ụmụaka , na- eri anụ mmadụ , ha na ndị agbụrụ ọzọ ana-alụkwa agha .
Ha anaghịkwa ege ntị n’ ozi ọma .
O nwere mgbe nwunye Thomas na ọkpara ha aha ya bụ John dara ọrịa , ya afọkwa obere ka ha nwụọ .
N’ afọ 1843 , Thomas dere , sị : “ Ihe a niile nyere m ezigbo nsogbu n’ obi .
.
.
.
Ọ fọrọ ntakịrị ka ike ihe niile gwụ m . ”
Ma , ya na nwunye ya diri nsogbu a niile .
Okwukwe ha nwere n’ ebe Jehova Chineke nọ nyeere ha aka idi ya .
Ọrụ kapịnta Thomas mụtara n’ aka nna ya nyeere ya aka ịrụ ụlọ ndị Yurop n’ obodo Fiji .
Ọ bụ ya bụ onye mbụ rụrụ ụdị ụlọ a na Fiji .
Ụlọ a nwere oghere n’ okpuru ya ebe ikuku na- esi abata .
Ndị Fiji na- abịakwa ekiri ụlọ a n’ ihi na ha ahụtụbeghị ụdị ya mbụ .
Tupu Thomas arụchaa ụlọ ahụ , nwunye ya mụrụ nwa ha nwoke nke abụọ aha ya bụ Thomas Whitton ( 3 ) Williams .
O sokwa ná ndị nna m ochie .
N’ afọ 1843 , Thomas Williams nyere aka sụgharịa akwụkwọ Oziọma Jọn n’ asụsụ Fijian , n’ agbanyeghị na o siiri ya ezigbo ike .
Ma , ọ naghị ara ya ahụ́ ịmụta omenala ndị mmadụ na njirimara ha .
Ọ sara anya ná mmiri dee ihe ndị ọ chọpụtara gbasara ndị Fiji n’ akwụkwọ ọ kpọrọ
Fiji and the Fijians
(
1858
) .
N’ akwụkwọ a , o dere otú ndị Fiji si bie ndụ n’ agbata afọ 1801 na 1858 .
N’ ihi ọtụtụ ahụhụ Thomas Williams tara na Fiji ruo afọ iri na atọ , ezigbo ahụ́ bidoro nyewe ya nsogbu nke mere na ya na ndị ezinụlọ ya kwagara Ọstrelia .
O ziri ozi ọma ruo ọtụtụ afọ ma mechaa nwụọ n’ afọ 1891 n’ ebe a na- akpọ Balarat dị na Viktoria dị n’ Ọstrelia .
O NWETARA IHE KA ỌLAEDO MMA N’ EBE A NA- EGWUTE ỌLAEDO
N’ afọ 1883 , Thomas Whitton Williams na Phoebe , ( 4 ) nwunye ya kwagara n’ ebe a na- akpọ Pet dị n’ Ebe Ọdịda Anyanwụ Ọstrelia .
Nwa ha nwoke nke abụọ aha ya bụ Arthur Bakewell ( 5 ) Williams , dị afọ itoolu mgbe ahụ .
Mgbe Arthur Bakewell dị afọ iri abụọ na abụọ , ọ gara rụwa ọrụ n’ ebe a na- egwute ọlaedo n’ obodo Kalguli .
Ọ na- ewe ihe dị ka narị kilomita isii iji si n’ ebe ọwụwa anyanwụ Pet rute Kalguli .
Ebe a ka Arthur nọ gụọ ụfọdụ akwụkwọ Ndị Mmụta Baịbụl bipụtara .
Ihe a na- akpọ Ndịàmà Jehova n’ oge ahụ bụ Ndị Mmụta Baịbụl .
Arthur tụkwara ọda ka a na- ezitere ya
Ụlọ Nche .
Ihe ọ gụtara n’ akwụkwọ ndị ahụ masịrị ya nke na o bidoro ịkọrọ ya ndị ọzọ , ya na ndị mmadụ ana-ezukọkwa amụ Baịbụl .
Otú a ka Ndịàmà Jehova si malite n’ Ebe Ọdịda Anyanwụ Ọstrelia .
Arthur Bakewell na- akọkwara ndị ezinụlọ ya ihe ndị ọ na- amụta .
Papa ya bụ́ Thomas Whitton kwadokwara ka ọ bụrụ Onye Mmụta Baịbụl .
Ma o teghị aka , papa ya ahụ anwụọ .
Mama ya bụ́ Phoebe , na Violet na Mary , bụ́ ụmụnne ya ndị nwaanyị , ghọkwara Ndị Mmụta Baịbụl .
Violet ghọrọ onye ọsụ ụzọ , ya bụ , onye ozi ọma oge niile .
Arthur Bakewell kwuru na Violet bụ “ ọsụ ụzọ kacha anụ ọkụ n’ obi e nwetụrụla n’ Ebe Ọdịda Anyanwụ Ọstrelia . ”
O nwere ike ịbụ na o kwuru banyere ya otú a n’ ihi na ọ bụ nwanne ya nwaanyị .
Ma n’ eziokwu , Violet bụ onye e ji ama atụ n’ izi ozi ọma , ndị sochiri ya n’ ezinụlọ Williams mụtakwara ihe n’ otú o si nụọ ọkụ n’ obi .
Obere oge , Arthur lụrụ nwaanyị ma kwaga Dọnịbruk , bụ́ ebe a na- akụ mkpụrụ osisi n’ Ebe Ọdịda Anyanwụ Ọstrelia .
Ndị mmadụ bidoro kpọwa ya “ Onye Ara 1914 ! ”
n’ ihi otú o si jiri ịnụ ọkụ n’ obi na- akọrọ ndị mmadụ ihe Baịbụl kwuru ga- eme n’ afọ ahụ .
Ma , mgbe Agha Ụwa Mbụ bidoro n’ afọ 1914 , o nweghịzi onye nwere ọnụ ịkpọ ya aha ahụ .
Arthur na- ezikarị ndị na- abịa azụ ya ahịa ozi ọma .
Ọ na- edosa ụfọdụ akwụkwọ ndị e ji amụ Baịbụl na windo ya otú onye ọ bụla ga- ahụ ya .
O nwekwara ihe o dere konye na windo ahụ .
O dere na ya ga- enye onye ọ bụla ga- egosili ya Atọ n’ Ime Otu na Baịbụl otu narị paụnd .
Atọ n’ Ime Otu bụ ozizi na- esighị n’ Akwụkwọ Nsọ .
Arthur ekweghịkwa na ya .
O nweghịkwa onye nweliri ike igosi ya na Atọ n’ Ime Otu dị na Baịbụl ma were ego ahụ .
Ọ bụ n’ ụlọ Arthur Williams dị na Dọnịbruk ka ndị mmadụ na- ezukọ amụ Baịbụl , ọgbakọ dị n’ ebe ahụ na- anọkwa n’ ụlọ ha amụ ihe .
Ma , Arthur mechara rụọ otu Ụlọ Nzukọ Alaeze ha maliteziri ịnọ na- amụ ihe n’ obodo ahụ .
Ụlọ Nzukọ Alaeze a so ná ndị mbụ a rụrụ n’ Ebe Ọdịda Anyanwụ Ọstrelia .
Mgbe ọ fọrọ obere ka Arthur ruo afọ iri asatọ , ọ ka na- eyiri kootu
ya , kpọọ taị , nọkwasị n’ ịnyịnya ya ọ na- akpọ Doll , na- aga ebe dị iche iche na Dọnịbruk ezi ozi ọma .
Arthur bụ nwoke dị nwayọọ , onye na- anụ ọkụ n’ obi , na onye a na- akwanyere ùgwù .
Ụmụ ya mụtakwara ihe n’ aka ya .
Nwa ya nwaanyị aha ya bụ Florence ( 6 ) mechara kwusawa ozi ọma n’ India .
Ụmụ ya ndị nwoke aha ha bụ Arthur Lindsay ( 7 ) na Thomas , ghọkwara ndị okenye n’ ọgbakọ dị ka nna ha .
APỤL A NA- AKPỌ LADY WILLIAMS
Ndị mmadụ ma papa papa nnukwu m bụ́ Arthur Lindsay Williams ama dị ka nwoke nwere obiọma , ha hụkwara ya n’ anya .
Ọ naghị eji ndị mmadụ egwu egwu , ọ na- akwanyekwara ha ùgwù .
Ọ bụkwa ọkaibe n’ iji anyụike awa osisi .
N’ ime afọ iri na abụọ o so mee asọmpi ịwa nkụ , ọ gbara onye nke mbụ ugboro iri na asatọ .
Ma , obi adịghị Arthur Lindsay mma mgbe nwa ya nwoke dị afọ abụọ aha ya bụ Ronald ( 8 ) ( ya bụ , nna nna m ) , weere anyụike gbubie obere osisi apụl dị n’ akụkụ ụlọ ha .
Ma , mama ya ji ihe kekọta osisi apụl ahụ .
Apụl ahụ mechakwara mịa , apụl si na ya na- atọkwa ụtọ pụrụ iche .
A malitere ịkpọ apụl a Lady Williams .
Ọ bụkwa na ya ka e si nweta ụdị apụl a na- akpọ Cripps Pink , bụ́ otu n’ ime apụl a kacha mara amara n’ ụwa taa .
Ihe m na- akpọ nna nna m Ronald bụ Gramp .
O mechara rụwa ọtụtụ ihe ndị bara uru .
Ya na nne nne m wepụtara onwe ha na- aga arụ Ụlọ Nzukọ Alaeze na ụlọ dị iche iche Ndịàmà Jehova ji efe ofufe n’ Ọstrelia nakwa n’ Agwaetiti Sọlọmọn .
Ọ fọrọ obere ka Gramp ruo afọ iri asatọ ugbu a , ma , ọ ka bụ okenye n’ ọgbakọ , na- enye aka arụ Ụlọ Nzukọ Alaeze n’ Ebe Ọdịda Anyanwụ Ọstrelia , na- enyekwa aka arụzigharị ndị nke mebiri emebi .
O NWEGHỊ IHE DỊ M KA IFE CHINEKE OTÚ NDỊ NNA NNA M HÀ FERE
Papa m Geoffrey ( 9 ) na Mama m Janice ( 10 ) Williams , gbara ezigbo mbọ nyere mụ na nwanne m nwaanyị aha ya bụ Katharine aka iji ife Chineke kpọrọ ihe .
Mgbe m dị afọ iri na atọ , m kpebiri ife Jehova .
N’ otu mgbakọ anyị nwere n’ afọ ahụ , Nwanna John E. Barr , onye so n’ Òtù Na- achị Isi nke Ndịàmà Jehova n’ oge ahụ , gbara ndị na- eto eto bịara mgbakọ ahụ ume .
Ọ gwara ha , sị : “ Unu ejikwala ihe kacha ọnụ ahịa unu nwere ugbu a egwu egwu , ya bụ , ohere ọma unu nwere ịmata Jehova na ịhụ ya n’ anya . ”
N’ abalị ahụ , enyefere m Jehova onwe m .
Mgbe afọ abụọ gachara , m bidoro ikwusa ozi ọma oge niile .
Ugbu a , mụ ( 12 ) na nwunye m bụ́ Chloe ( 11 ) na- ekwusa ozi ọma oge niile n’ obodo Tọm Praịs , bụ́ ebe a na- egwute ihe e ji emepụta ígwè n’ Ebe Ọdịda Anyanwụ Ọstrelia .
Anyị na- arụ ọrụ na- enyere anyị aka igbo mkpa anyị , ma , ọ naghị ewekọrọ oge anyị niile .
Papa m na mama m nakwa Katharine nwanne m nwaanyị na Andrew di ya na- ekwusakwa ozi ọma oge niile n’ obodo Pọt Hedland .
Isi ebe a gawa Tọm Praịs dị ihe dị ka narị kilomita anọ na iri abụọ .
Mụ na papa m bụkwa ndị okenye n’ ọgbakọ .
Ọgbọ asaa agaala ugbu a kemgbe nna m ochie bụ́ Thomas Williams kpebiri ife Jehova Chineke .
Ndị ezinụlọ anyị niile ji ife Chineke kpọrọ ihe , esikwa m n’ aka ha mụta iji ife Chineke kpọrọ ihe .
Obi dị m ezigbo ụtọ n’ ihe ọma a pụrụ iche m si n’ aka ndị nna nna m hà nweta .
Ònye Bụ Onye Na- emegide Kraịst ?
EBE ọ bụ na e nweela ọtụtụ ihe ndị mmadụ na- akpọ “ onye na- emegide Kraịst , ” anyị kwesịrị ịchọsi ike ịma onye bụ́ onye na- emegide Kraịst nakwa ma ò nwere uru ịmata ya ga- abara anyị .
Na Baịbụl , e nwere ebe abụọ e dere “ onye na- emegide Kraịst , ” nwee ebe abụọ e dere “ onye ahụ na- emegide Kraịst , ” nweekwa otu ebe e dere “ ndị na- emegide Kraịst . ”
N’ ihi ya , e nweghị ebe ọzọ ka mma anyị kwesịrị ibido chọwa ihe “ onye na- emegide Kraịst ” pụtara karịa na Baịbụl .
OTÚ E SI MATA ONYE NA- EMEGIDE KRAỊST
N’ ime ndị niile so dee Baịbụl , ọ bụ naanị Jọn onyeozi dere okwu bụ́ “ onye na- emegide Kraịst . ”
Olee otú o si kọwaa ihe ọ pụtara ?
O kwuru na
1 Jọn 2 : 18 , 19 ,
22
, sị : “ Ụmụntakịrị , ọ bụ oge awa ikpeazụ , dịkwa nnọọ ka unu nụrụ na onye na- emegide Kraịst na- abịa , ọbụna ugbu a , e nwewo ọtụtụ ndị na- emegide Kraịst ; nke bụ́ ihe anyị ji mara na ọ bụ oge awa ikpeazụ .
Ha si n’ ebe anyị nọ pụọ , ma anyị na ha abụghị otu .
.
.
Ònye bụ onye ụgha ma ọ bụghị onye na- asị na Jizọs abụghị Kraịst ?
Ọ bụ onye a bụ onye na- emegide Kraịst , ya bụ , onye na- agọnahụ Nna ahụ na Ọkpara ya . ”
Jọn onyeozi ghọtara na onye na- emegide Kraịst abụghị otu onye , kama , ọ bụ ndị niile kpachaara anya na- akụziri ọhaneze ihe na- abụghị eziokwu gbasara Jizọs Kraịst , na- ekwukwa na Jizọs kwuru ihe ndị ọ na- ekwughị
Gịnị ka anyị na- amụta n’ ihe a Jọn kwuru ?
Jọn kwuru na e nwere “ ọtụtụ ndị na- emegide Kraịst . ”
Ọ pụtara na ọ bụghị otu onye na- emegide Kraịst , kama , ọ bụ ọtụtụ ndị .
Òtù ma ọ bụ ndị a na- emegide Kraịst na- ekwu ihe na- abụghị eziokwu gbasara Jizọs .
Ha na- asị na Jizọs abụghị Kraịst , ma ọ bụ Mesaya ahụ .
Ha na- agbalịkwa ime ka ndị mmadụ ghara ịmata na Chineke dị iche , Ọkpara ya bụ́ Jizọs Kraịst adịrị iche .
Ndị a na- emegide Kraịst na- ekwu na ha bụ Kraịst ma ọ bụkwanụ na ha na- anọchite anya Kraịst .
Ma , ebe “ ha si n’ ebe anyị nọ pụọ , ” ha anaghịzi ekwu ihe Baịbụl kwuru .
Ihe ọzọ bụkwa na ndị a na- emegide Kraịst nọ ya mgbe Jọn na- ede akwụkwọ ozi a ‘ n’ oge awa ikpeazụ . ’
Oge ikpeazụ a ga- abụ obere oge tupu ndịozi anwụchaa .
Olee ihe ọzọ Jọn kwuru gbasara onye na- emegide Kraịst ?
Jọn gwara anyị ka anyị kpachara anya maka ndị amụma ụgha .
Ọ sịrị : “ Okwu ọ bụla nke si n’ aka mmụọ , nke na- ekwupụta na Jizọs Kraịst bịara n’ anụ ahụ́ , si n’ aka Chineke , ma okwu ọ bụla nke si n’ aka mmụọ , nke na- adịghị ekwupụta Jizọs , esighị n’ aka Chineke .
Ọ bụ ya bụ okwu si n’ aka mmụọ nke onye ahụ na- emegide Kraịst , onye unu nụrụ na ọ na- abịa , ugbu a , ọ nọrọlarị n’ ụwa . ”
(
1 Jọn 4 : 2 , 3
) N’ akwụkwọ ozi nke abụọ Jọn dere , o mesiri ihe a ọ na- ekwu ike .
Ọ sịrị : “ Ọtụtụ ndị nduhie abanyewo n’ ụwa , bụ́ ndị na- adịghị ekwupụta na Jizọs Kraịst bịara n’ anụ ahụ́ .
Nke a bụ onye nduhie ahụ na onye ahụ na- emegide Kraịst . ”
(
2 Jọn 7
) O doro anya na Jọn ghọtara na onye na- emegide Kraịst abụghị otu onye , kama , ọ bụ ndị niile kpachaara anya na- akụziri ọhaneze ihe na- abụghị eziokwu gbasara Jizọs Kraịst , na- ekwukwa na Jizọs kwuru ihe ndị ọ na- ekwughị .
“ NDỊ AMỤMA ỤGHA ” NA “ ONYE AHỤ NA- EMEBI IWU ”
Jizọs gwara ndị na- eso ụzọ ya ka ha kpachara anya n’ ihi na ndị amụma ụgha ga- abịakwute ha “ n’ oyiyi atụrụ , ma n’ ime ha , ha bụ anụ ọhịa wolf agụụ ji ”
Ọtụtụ afọ tupu Jọn edee gbasara ndị okpukpe a na- eduhie ndị mmadụ , Jizọs Kraịst gwara ndị na- eso ụzọ ya sị : “ Lezienụ anya maka ndị amụma ụgha ndị na- abịakwute unu n’ oyiyi atụrụ , ma n’ ime ha , ha bụ anụ ọhịa wolf agụụ ji . ”
(
Matiu 7 : 15
) Pọl onyeozi gwakwara Ndị Kraịst nọ na Tesalonaịka sị : ‘ Unu ekwela ka onye ọ bụla rafuo unu n’ ụzọ ọ bụla , n’ ihi na ụbọchị Jehova agaghị abịa ma ọ bụrụ na e bughị ụzọ nwee ndapụ n’ ezi ofufe , e kpugheekwa onye ahụ na- emebi iwu , nke bụ́ nwa mbibi . ’
—
2 Ndị Tesalonaịka 2 : 3
Ihe ndị a anyị lebarala anya gosiri na ndị amụma ụgha na ndị na- ezi ozizi ụgha anọrọla kemgbe oge ndịozi Jizọs , ha na- agbalịkwa iduhie ndị nọ n’ ọgbakọ Ndị Kraịst .
Ndị niile na- akụzi ihe na- abụghị eziokwu gbasara Jizọs na ndị na- akụzi ihe ọ na- akụzighị socha na ndị Jọn onyeozi kpọrọ “ onye na- emegide Kraịst . ”
Pọl kpọkwara ha “ nwa mbibi . ”
Ihe a Pọl kpọrọ ha mere ka anyị mata otú Jehova si ele ha anya .
KPACHARA ANYA KA ONYE NA- EMEGIDE KRAỊST GHARA IDUHIE GỊ
Oleekwanụ gbasara oge anyị a ?
Ndị mmadụ na òtù dị iche iche bụ́ ndị na- emegide Kraịst ka na- emegidekwa ya ma na- ekwu na ihe ndị ọ kụziri abụghị eziokwu .
Ha na- akpachara anya na- akụzi ihe na- abụghị eziokwu ma na- eduhie ndị mmadụ ka ha ghara ịma nke bụ́ eziokwu gbasara Jehova Chineke na Ọkpara ya bụ́ Jizọs Kraịst .
Anyị kwesịrị ịkpachara anya ka ha ghara iji ihe ndị a ha na- akụzi duhie anyị .
Ka anyị lebagodi anya n’ ihe abụọ ha na- akụzi .
Kemgbe ọtụtụ afọ , chọọchị dị iche iche na- akụzi ozizi Atọ n’ Ime Otu .
Ha na- ekwu na Chineke na Ọkpara ya bụ otu onye .
Onye na- emegide Kraịst na- eme ka ndị mmadụ ghara ịma nke bụ́ eziokwu gbasara onye Jehova Chineke na Jizọs Kraịst bụ .
Ihe a ha na- eme na- emezi ka ọ na- esiri ndị mmadụ ike iṅomi Jizọs na ịbịaru Chineke nso bụkwanụ ihe Baịbụl gbara ha ume ka ha mee .
—
1 Ndị Kọrịnt 11 : 1 ;
Jems 4 : 8
O nwekwara ihe ọzọ chọọchị dị iche iche na- eme ka ndị mmadụ ghara ịma nke bụ́ eziokwu .
Ha na- agwa ndị òtù ha ka ha na- agụ Baịbụl ndị e wepụrụ aha Chineke , bụ́ Jehova , na ha .
Ma mgbe e dere Baịbụl , aha ahụ bụ́ Jehova pụtara na ya ihe dị ka ugboro puku asaa .
Ihe a ha mere emeela ka o sikwuoro ndị mmadụ ike ịmata onye ezi Chineke bụ .
Ma , ịmata na aha Chineke bụ Jehova enyerela ọtụtụ ndị chọrọ ife Chineke aka ịbịaru ya nso .
Ụdị ihe a mere otu nwoke aha ya bụ Richard .
O kwuru ihe mere mgbe ya na Ndịàmà Jehova abụọ kparịtachara ụka .
Ọ sịrị : “ Ha ji Baịbụl gosi m na aha Chineke bụ Jehova .
Obi tọrọ m ụtọ ịmata na Chineke nwere aha .
Anụtụbeghị m ya mbụ . ”
Bido mgbe ahụ gawa , nwoke a kwụsịrị ndụ ọjọọ ọ na- ebi , kpawa àgwà ọma n’ ihi na ọ chọrọ ime ihe ndị ọ na- amụta na Baịbụl , chọọkwa ime Jehova obi ụtọ .
O kwukwara , sị : “ Ịmata ezigbo aha Chineke emeela ka mụ na Chineke dịkwuo ná mma . ”
Kemgbe ọtụtụ narị afọ , onye ahụ na- emegide Kraịst emeela ka ọtụtụ ndị ghara ịma nke bụ́ eziokwu .
Ma , Baịbụl anyị na- amụ emeela ka anyị mata onye ahụ na- emegide Kraịst .
O meekwala ka anyị ghara iso ná ndị o ji ụgha na aghụghọ na- eduhie .
—
Jọn 17 : 17
Ajụjụ Ndị Baịbụl Zara
Olee ihe ị ga- eme ka ị bụrụ ezigbo nne ma ọ bụ nna ?
Ị̀ na- akụziri ụmụ gị ka ha hụ Chineke n’ anya ?
Ọ bụrụ na di na nwunye hụrụ ibe ha n’ anya , na- akwanyekwara ibe ha ùgwù , ụmụ ha ga- amụta ihe bara uru n’ aka ha .
(
Ndị Kọlọsi 3 : 14 ,
19
) Ezigbo ndị nne na nna na- ahụ ụmụ ha n’ anya , na- ajakwa ha mma otú ahụ Jehova Chineke si jaa Ọkpara ya mma .
—
Gụọ
Matiu 3 : 17
Nna anyị nke eluigwe na- ege ndị ohu ya ntị , ọ na- achọkwa ịma otú obi dị ha .
Ndị nne na nna kwesịrị iṅomi ya .
Ha kwesịrị ịna-ege ụmụ ha ntị ma ụmụ ha kọwara ha ihe dị ha n’ obi .
(
Jems 1 : 19
) Ha kwesịkwara igosi na ha ghọtara otú obi dị ụmụ ha , ọ bụrụgodị na ihe ụmụ ha na- ekwu adịghị ha mma .
—
Ọnụ Ọgụgụ 11 : 11 ,
15
Olee otú ị ga- esi azụ ụmụ gị ka ha baa uru ?
Ọ bụrụ na ị bụ nne ma ọ bụ nna , i nwere ikike ịgwa ụmụ gị ihe ị chọrọ ka ha mee .
(
Ndị Efesọs 6 : 1
) Mụta ihe n’ aka Chineke .
Otu ụzọ Chineke si egosi na ọ hụrụ ụmụ ya n’ anya bụ na ọ na- enye ha iwu , gwakwa ha nsogbu ha ga- abanye na ya ma ha mebie iwu ya .
(
Jenesis 3 : 3
) Ma , ọ naghị amanye ụmụ mmadụ irubere ya isi .
Kama , ọ na- agwa ha uru ha ga- erite ma ha rubere ya isi , mee ihe dị mma .
—
Aịzaya 48 : 18 , 19
Gbalịa kụziere ụmụ gị ka ha hụ Chineke n’ anya .
Ha ga na- akpa àgwà ọma ma gị na ha ọ̀ nọ ma ọ bụ na unu anọghị .
Chineke na- eme ihe ọ chọrọ ka anyị na- eme .
Ọ bụrụ na ị chọrọ ka ụmụ gị hụ Chineke n’ anya , i kwesịkwara
ịna-eme
ihe ndị ga- egosi na ị hụrụ Chineke n’ anya .
—
Diuterọnọmi 6 : 5-7 ;
Ndị Efesọs 4 : 32 ;
5 : 1
Ụlọ Nche Julaị 1 , 2015
Olee Ihe Ị Ga- eme Ka Ị Kwụsị Ịna-echegbu Onwe Gị ?
Isiokwu Ndị Dị na Magazin A
Ihe Ndị Na- akpata Nchegbu Juru Ebe Niile
Anyị bi n’ oge ọtụtụ ihe na- echegbu ndị mmadụ , ya bụ , “ oge dị oké egwu , nke tara akpụ . ”
(
2 Timoti 3 : 1
) Ụfọdụ ihe na- echegbu ndị mmadụ taa bụ ụkọ ego , nsogbu ezinụlọ , agha , ọrịa ọjọọ , na ọdachi ndị na- emere onwe ha na ndị nke ụmụ mmadụ na- akpata .
Ụfọdụ na- echegbukwa onwe ha maka echi .
Ha hụ etuto n’ ahụ́ ha , ha echewe ma ọ̀ ga- emecha ghọọ ọrịa kansa .
Ha nwekwara ike ịna-echegbu onwe ha maka otú ihe ga- adịrị ụmụ ụmụ ha ma ha too .
Iche gbasara ihe ụfọdụ adịghị njọ .
Dị ka ihe atụ , anyị chọọ ịga ka e lee anyị ahụ́ , ka a gbaa anyị ajụjụ ọnụ tupu e wee anyị n’ ọrụ , ma ọ bụ na- akwado ime ihe ọhaneze ga- ekiri , anyị ga na- eche otú ọ ga- esi gaa .
Anyị buru ụzọ chee gbasara ihe ndị nwere ike ịkpatara anyị nsogbu , o nwere ike ime ka anyị ghara ịbanye ná nsogbu .
Ma , anyị ga- akpatara onwe anyị ezigbo nsogbu ma anyị na- echegbu onwe anyị .
Na nso nso a , e lere ihe karịrị puku mmadụ iri isii na puku asatọ ahụ́ ma chọpụta na ichetụ oké echiche nwere ike ime ka mmadụ nwụchuo ọnwụ .
Ọ bụ ya mere Jizọs ji jụọ , sị : “ Ònye n’ ime unu pụrụ ịgbakwụnye otu kubit n’ afọ ndụ ya site n’ ichegbu onwe ya ? ”
N’ eziokwu , nchegbu anaghị agbatịkwu ndụ mmadụ .
Ọ bụkwa ya mere Jizọs ji gwa anyị , sị : “ Kwụsịnụ ichegbu onwe unu . ”
(
Matiu 6 : 25 ,
27
) Ma , olee otú anyị ga- esi kwụsị ichegbu onwe anyị ?
Ihe ga- enyere anyị aka bụ inwe ezi amamihe , inwe okwukwe na Chineke nakwa inwe olileanya na ihe ga- adị mma n’ ọdịnihu .
Ọ bụrụgodị na anyị enweghị nsogbu taa , o nwere ike ịbịara anyị echi .
N’ ihi ya , ka anyị hụ otú ihe atọ ndị ahụ si nyere Paul , Janet , na Alona aka , ha aghara ịna-echegbu onwe ha .
Nchegbu Gbasara Ego
Otu nwoke aha ya bụ Paul , onye ji ụmụ abụọ , kọrọ ihe mere mgbe e nwere ụkọ nri n’ obodo ha .
O kwuru , sị : “ E nwere mgbe ihe niile a na- ere n’ obodo anyị na- ada oké ọnụ , nri adịrịkwa ụkọ .
Anyị na- akwụ n’ ahịrị ruo ọtụtụ awa n’ ebe a na- ere nri .
Ma , nri na- agwụkarị tupu e rute ebe anyị nọ .
Agụụ nyụrụ ndị mmadụ ịkpakwụ .
Ọtụtụ bịara dị ka ogwu azụ̀ , ụfọdụ ana-adachikwa ụzọ .
Ego ole a na- ere ihe ndị dị mmadụ ezigbo mkpa bịara rịa elu ọjị .
O nweghịzi uru ego obodo anyị bara .
Ego niile m nwere n’ ụlọ akụ̀ enweghịzi oké uru ha baara m . ”
Paul ghọtara na ya ga- egosirịrị na ya nwere “ ezi amamihe ” ma ọ bụrụ na ọ chọghị ka agụụ gụgbuo ndị ezinụlọ ya .
(
Ilu 3 : 21
) O kwuru , sị : “ Abụ m onye ọrụ ngo na- awaya ọkụ .
Ma , m bidoro ịna-awayara onye ọ bụla chọrọnụ ọkụ ma onye ahụ ọ̀ kwụrụ m ihe e kwesịrị ịkwụ m ma ọ bụ na ọ kwụrughị ya .
Ụfọdụ ndị m rụụrụ ọrụ ji ihe oriri ma ọ bụ ngwá ụlọ kwụọ m ụgwọ .
E jiri aka ncha anọ kwụọ m ụgwọ , mụ eree abụọ , dowe abụọ .
Ụfọdụ ndị jikwa ụmụ ọkụkọ kwụọ m ụgwọ .
Emechara m nwee ụmụ ọkụkọ iri anọ m na- azụ .
Mgbe ha toro , erere m ha ma zụta narị ọkụkọ atọ .
Eji m ọkụkọ iri ise gbanweta akpa nri ọka abụọ .
Akpa nke ọ bụla hà ka akpa simenti n’ ịdị arọ .
Mụ na ezinụlọ m na ezinụlọ ndị ọzọ anyị nyetụrụ nri ọka a rigidere ya ruo ogologo oge . ”
Paul makwa na ihe ga- akacha enyere mmadụ aka ná ndụ bụ ịtụkwasị Chineke obi .
Chineke ga- enyere anyị aka ma anyị mee ihe ọ gwara anyị mee .
Jizọs gwara anyị ihe ga- enyere anyị aka ma anyị na- achọ inweta ihe e ji ebi ndụ .
Ọ sịrị : “ Kwụsịkwanụ ịnọ na- echegbu onwe unu ; n’ ihi na .
.
.
Nna unu maara na ihe ndị a dị unu mkpa . ”
—
Luk 12 : 29-31
Ọ dị mwute na Setan , bụ́ ezigbote onye iro Chineke , emeela ka ọtụtụ ndị na- achụ ihe e ji ebi ndụ ka à na- anwụ anwụ .
Ọtụtụ ndị na- echegbukarị onwe ha maka ihe ndị dị ha mkpa na ihe ndị ha chere na ọ ga- adị ha mkpa .
Ha na- agbalịsi ike ka ha nweta ọtụtụ ihe na- adịghị ha mkpa .
Ọtụtụ n’ ime ha abanyekwala ná nnukwu ụgwọ .
Ọ bụ mgbe ha banyechara n’ ụgwọ ka ha na- aghọta na ‘ onye gbaziiri ihe bụ ohu onye gbazinyere ya ihe . ’
—
Ilu 22 : 7
E nweekwala ụfọdụ ndị mere ihe kpatakwuuru ha nsogbu .
Paul kwuru ihe ụfọdụ ndị agbata obi ya mere mgbe ahụ ihe siri ike n’ obodo ha .
Ọ sịrị : “ Ọtụtụ ndị agbata obi anyị hapụrụ ndị ezinụlọ ha na ndị enyi ha gawa mba ọzọ iji lee ma ihe ọ̀ ga- akara ha mma .
Ụfọdụ enwelighị ike ịchọta ọrụ n’ ihi na ha ejighị akwụkwọ ikike banye n’ obodo ndị ahụ .
Ha na- ezokarị ezo ka aka ndị uwe ojii ghara ịkpara ha .
Ha na- ehikwa n’ okporo ụzọ .
Ha enyeghị Chineke ohere ka o nyere ha aka .
Ma , mụ na ndị ezinụlọ m kpebiri na anyị agaghị ahapụ ibe anyị .
Kama , anyị ga- agbakọ mbọ ọnụ n’ oge ihe siiri anyị ike ma tụkwasị Chineke obi na ọ ga- enyere anyị aka . ”
IME IHE JIZỌS KWURU
Paul sịrị : “ Jizọs kwuru , sị : ‘ Unu echegbula onwe unu mgbe ọ bụla maka echi , n’ ihi na echi ga- enwe nchegbu nke ya .
Ihe ọjọọ nke ụbọchị nke ọ bụla ezuworo ya . ’ ”
Paul kwuziri , sị : “ Ọ bụ ya mere ihe m na- arịọ Chineke n’ ụbọchị ọ bụla bụ ka o ‘ nye anyị nri taa maka ụbọchị taa ’ ka anyị nwee ike ịdịrị ndụ na- aga .
Chineke nyekwaara anyị aka otú ahụ Jizọs kwuru .
Ọ bụghị mgbe niile ka anyị nwetara ihe anyị chọrọ .
E nwere otu ụbọchị m kwụ n’ ahịrị na- achọ ịzụta ihe anyị ga- eri .
Amaghịkwanụ m ihe a na- ere .
Mgbe o mechara rutere m , m chọpụtara na ọ bụ yogọt .
Anaghị m enwe mmasị ịracha yogọt .
Ma ebe ọ bụ ihe oriri dịnụ , mụ na ezinụlọ m rara ya n’ abalị ahụ .
Ana m ekele Chineke na ọ gọziri mụ na ezinụlọ m n’ oge ahụ niile .
O nweghị mgbe anyị gba ọnụ lakpuo . ”
*
Chineke kwuru , sị : “ M gaghị ahapụ gị ma ọlị , m gaghịkwa agbahapụ gị ma ọlị . ”
—
Ndị Hibru 13 : 5
“ Ihe dịtụụrụ anyị mfe ugbu a .
Ma , n’ oge ahụ ihe siiri anyị ike , anyị mụtara na ịtụkwasị Chineke obi na- akacha enyere mmadụ aka ka ọ ghara ichegbu onwe ya .
Ọ bụrụhaala na anyị na- eme uche Jehova ,
ọ ga na- enyere anyị aka mgbe niile .
Anyị ahụla na ihe
Abụ Ọma 34 : 8
kwuru bụ eziokwu .
Ọ sịrị : ‘ Detụnụ Jehova ire ma hụ na ọ dị mma ; obi ụtọ na- adịrị dimkpa nke gbabara n’ ime ya . ’
Ọ bụ ya mere na anyị anaghị echegbu onwe anyị gbasara ihe anyị ga- eme ma ihe siere anyị ike ọzọ .
Chineke na- enyere ndị na- efe ya aka inweta nri kwa ụbọchị
“ Anyị aghọtala na ihe dị mmadụ mkpa iji dịrị ndụ abụghị ọrụ ma ọ bụ ego , kama , ọ bụ nri .
Ọ na- agụsi anyị agụụ ike ịhụ mgbe Chineke ga- emezu nkwa a o kwere : ‘ Ọka ga- ejupụta n’ elu ụwa . ’
Ma , ka ọ dịgodị , ‘ ebe anyị nwere ihe oriri na uwe , anyị ga- enwe afọ ojuju n’ ihe ndị a . ’
Obi na- esi anyị ike ma anyị cheta ihe a Baịbụl kwuru : ‘ Ka ụzọ ndụ unu bụrụ nke ịhụnanya ego na- adịghị na ya , ka unu nọ na- enwe afọ ojuju n’ ihe ndị dị ugbu a .
N’ ihi na o kwuwo , sị : “ M gaghị ahapụ gị ma ọlị , m gaghịkwa agbahapụ gị ma ọlị . ”
Ka anyị nwee obi ike wee sị : “ Jehova bụ onye na- enyere m aka ; agaghị m atụ egwu . ” ’ ”
Okwukwe anyị ga- esirịrị ike tupu anyị enwee ike ‘ iso Chineke na- eje ije ’ otú Paul na ezinụlọ ya na- eme .
(
Jenesis 6 : 9
) Ma ihe ò siiri anyị ezigbo ike ugbu a ma ọ̀ ga- esiri anyị ike n’ ọdịnihu , inwe okwukwe na igosi na anyị nwere ezi amamihe otú Paul mere ga- enyere anyị ezigbo aka .
Ma , gịnịkwanụ ka anyị ga- eme ma ọ bụrụ na ihe na- echegbu anyị bụ nsogbu ezinụlọ ?
Nchegbu Gbasara Ezinụlọ
Janet kwuru , sị : “ Obere oge papa m nwụchara , di m gwara m na o nwere nwaanyị ya na ya na- akpa .
Mgbe obere oge gachara , ọ gwaghị m ihe ọ bụla ọzọ , ya ewekọrọ uwe ya , hapụ mụ na ụmụ anyị abụọ . ”
Janet chọtara ọrụ , ma , ihe a na- akwụ ya anaghị ezuru ya iji lekọta ụmụaka ha .
O nwekwara ihe ọzọ na- aka enye ya nsogbu .
Janet kwuru , sị : “ Abịara m na- echegbu onwe m n’ ihi na naanị m na- arụzi ọrụ nne na nna kwesịrị ịrụ .
Ọ na- ewute m na enweghị m ike inye ụmụ m ihe niile dị ha mkpa otú nne na nna ndị ọzọ si enye ụmụ ha .
M na- echegbukwa onwe m gbasara otú ndị ọzọ si ele mụ na ụmụ m anya .
Amaghị m ma hà na- eche na ihe mere di m ji hapụ anyị si m n’ aka . ”
Ekpere nyeere Janet aka ya akwụsị ịna-echegbu onwe ya , ya na Chineke adịkwuokwa ná mma .
Janet kwuru , sị : “ M na- aka echegbu onwe m n’ abalị ma ebe niile daa jụụ .
Ma , m kpee ekpere , gụọkwa Baịbụl , m na- enwe ike ihi ụra .
Ebe na- akacha atọ m ụtọ na Baịbụl bụ
Ndị Filipaị 4 : 6 , 7
.
Ebe ahụ sịrị : ‘ Unu echegbula onwe unu banyere ihe ọ bụla , kama n’ ihe niile , jirinụ ekpere na ịrịọsi arịrịọ ike na inye ekele mee ka Chineke mara ihe unu na- arịọ ; udo nke Chineke nke karịrị echiche niile ga- eche obi unu na ike iche echiche unu nche . ’
Ọ na- abụ m kpechaa ekpere n’ abalị , Jehova emee ka obi ruo m ala . ”
N’ otu oge Jizọs na- ezi ndị mmadụ ihe n’ elu ugwu , o kwuru ihe ga- enyere anyị aka ma e nwee ihe na- echegbu anyị .
Ọ sịrị : “ Nna unu maara ihe ndị na- akpa unu tupu unu arịọ ya . ”
(
Matiu 6 : 8
) Anyị kwesịkwara ịrịọ ya ka o nyere anyị aka .
Ihe kacha mkpa anyị ga- eme iji ‘ bịaruo Chineke nso ’ bụ ikpe ekpere .
Anyị bịaruo ya nso , ‘ ọ ga- abịarukwa anyị nso . ’
—
Jems 4 : 8
E nwekwara uru ọzọ ekpere na- abara anyị ma e wezụga ime ka obi ruo anyị ala .
Jehova , bụ́ “ Onye na- anụ ekpere , ”
na- emekwara
ndị niile nwere okwukwe na ya ihe ha na- arịọ ya .
(
Abụ Ọma 65 : 2
) Ọ bụ ya mere Jizọs ji gwa ndị na- eso ụzọ ya “ ka ha na- ekpe ekpere mgbe niile ma ghara ịda mbà . ”
(
Luk 18 : 1
) Anyị kwesịrị
ịnọgide na- arịọ Chineke ka o nyere anyị aka ịma ihe anyị ga- eme mgbe ihe siiri anyị ike , ma nwee okwukwe na ọ ga- aza ekpere anyị .
Anyị ekwesịghị inwewe obi abụọ ma ọ̀ dịkwa Chineke n’ obi ịza ekpere anyị ma ọ bụkwanụ ma ọ̀ ga- azali ya .
Anyị si otú a na- ekpe “ ekpere n’ akwụsịghị akwụsị , ” anyị na- egosi na okwukwe anyị siri ike .
—
1 Ndị Tesalonaịka 5 : 17
OTÚ ANYỊ GA- ESI EGOSI NA ANYỊ NWERE OKWUKWE
Gịnịdị ka mmadụ inwe okwukwe pụtara ?
Ihe so n’ ihe anyị ga- eme tupu a sị na anyị nwere okwukwe bụ ‘ ịmata ’ onye Chineke bụ .
(
Jọn 17 : 3
) Anyị ga- ebu ụzọ mụọ Baịbụl mata ihe bụ uche Chineke .
Anyị ga- amụta na Chineke na- ahụ onye ọ bụla n’ ime anyị nakwa na ọ chọrọ inyere anyị aka .
Ma , ọ bụghị naanị ịmụta gbasara Chineke ga- egosi na anyị nwere okwukwe siri ike .
Kama , anyị ga na- akwanyekwara Chineke ùgwù ma gbalịa ka anyị na ya bụrụ enyi .
Anyị chọọ ka anyị na mmadụ bụrụ enyi , anyị ga- agbarịrị mbọ na- akpakwu ya nso .
‘ Okwukwe anyị ga- adị ukwuu karị ’ ma ọ bụrụ na anyị na- amụtakwu gbasara Chineke , “ na- eme ihe dị ya mma , ” ma na- ahụkwa otú o si enyere anyị aka .
(
2 Ndị Kọrịnt 10 : 15 ;
Jọn 8 : 29
) Ọ bụ ụdị okwukwe a mere ka Janet kwụsị ịna-echegbu onwe ya .
Janet kwuru , sị : “ Ihe kacha nyere m aka inwekwu okwukwe bụ na m na- ahụ otú Jehova si enyere m aka ná nsogbu m niile .
O nwere ọtụtụ mgbe a na- emegbu anyị , ya adị m ka nke anyị na- eme ọ̀ gwụla .
Ma ọ na- abụ , anyị kọọrọ Jehova mkpa anyị ugboro ugboro , ya esi otú m na- atụghị anya ya za anyị ekpere .
Mgbe m na- ekele Jehova , m na- echeta ọtụtụ ihe ọma ndị o meerela m .
Ọ na- enye anyị ihe anyị chọrọ mgbe ọ ga- akacha abara anyị uru .
O meela ka m nwee ezigbo ndị enyi , ma ụmụnna ndị nwoke ma ndị nwaanyị .
Ha na- enyere mụ na ụmụ m aka mgbe niile .
Ụmụ m na- amụtakwa ihe n’ àgwà ọma ha . ”
“ Ama m ihe mere Jehova ji kwuo na
Malakaị 2 : 16
na ya ‘ kpọrọ ịgba alụkwaghịm asị . ’
Di ma ọ bụ nwunye hapụ ibe ya , gbakwuru nwoke ọzọ ma ọ bụ nwaanyị ọzọ , obi na- agbawa onye nke aka ya dị ọcha .
Ọtụtụ afọ agaala kemgbe di m hapụrụ m , ma owu ka na- ama m , ya ana-adịkwa m ka o nweghị uru m bara .
Mgbe ọ bụla ọ dị m otú a , m na- agbalị chọọ ihe m ga- eme ga- abara onye ọzọ uru .
Ihe a m na- eme na- enyere m aka . ”
Baịbụl gwara anyị ka anyị ghara ịna-akpa iche .
Ime ihe a Baịbụl kwuru nyeere Janet aka , ya aghara ịna-echegbu onwe ya .
—
Ilu 18 : 1
Chineke bụ “ nna nke ụmụ na- enweghị nna nakwa onyeikpe nke ndị inyom di ha nwụrụ . ”
—
Abụ Ọma 68 : 5
Janet kwukwara , sị : “ Ihe kacha nyere m aka bụ ịmata na Chineke bụ ‘ nna nke ụmụ na- enweghị nna nakwa onyeikpe nke ndị inyom di ha nwụrụ . ’
Ama m na o mekataghị hapụ m otú di m mere . ”
(
) Janet ma na Chineke anaghị eji “ ihe ọjọọ ” ele mmadụ ule .
Kama , ọ na- enye anyị niile amamihe na “ ike karịrị ike nkịtị ” ka anyị ghara ịna-echegbu onwe anyị maka nsogbu ọ bụla bịaara anyị .
—
Jems 1 : 5 ,
13 ;
2 Ndị Kọrịnt 4 : 7
Ma , gịnị ga- enyere anyị aka ma ọ bụrụ na anyị na- echegbu onwe anyị maka ihe ọjọọ nwere ike ime anyị ?
Nchegbu Gbasara Ọdachi
Otu nwaanyị aha ya bụ Alona kwuru , sị : “ Mgbe m nụrụ ụda opi na- egosi na a na- aga ịtụ bọmbụ , obi malitere ịkụ m kpum kpum , mụ agbaba ebe a na- anọ eze mgbọ .
Ma , obi ka ga- anọ na- akụ m kpum kpum n’ ebe ahụ .
Ọ na- aka njọ ma ọ bụrụ na ahụghị m ebe m ga- anọ eze mgbọ .
O nwedịrị otu ụbọchị m nọ na- aga n’ okporo ụzọ , opi ahụ egbuwe , mụ ebewe ákwá , begide ákwá tụbọọ .
Ọtụtụ awa gafere tupu mụ enweta onwe m .
Obere oge , opi ahụ ebidokwa gbuwe ọzọ . ”
Alona
E wezụga agha , e nwere ọtụtụ ihe ndị ọzọ na- akpata ọdachi ndị na- eme ka anyị na- echegbu onwe anyị .
Dị ka ihe atụ , i nwere ike ibido chegbuwe onwe gị ma ị chọpụta na ị na- arịa ọrịa nwere ike igbu gị ma ọ bụkwanụ ma ị mata na onye ị hụrụ n’ anya na- arịa ọrịa nwere ike igbu ya .
E nwekwara ndị ihe na- echegbu ha bụ ma nsogbu ndị dị ka agha , mpụ , mmetọ ikuku na mmiri , oké okpomọkụ , oké mmiri ozuzo , na ajọ ọrịa na- efe efe ọ̀ ga- akpa ụmụ ha aka ọjọọ ma ha too .
Olee otú anyị ga- esi kwụsị ịna-echegbu onwe anyị gbasara ihe ndị a ?
Baịbụl kwuru na “ onye maara ihe nke hụrụ ọdachi agawo zoo . ”
(
Ilu 27 : 12
) Otú ahụ anyị na- agba mbọ ka ahụ́ na- agbasi anyị ike , anyị nwekwara ike ime ihe ụfọdụ ga- eme ka anyị ghara ịna-echegbu onwe anyị .
Akụkọ ụwa na fim ndị a na- egosi ndị na- eme ihe ike so eme ka anyị na ụmụaka anyị na- echegbu onwe anyị .
Anyị kwụsị ile ihe ndị dị otú ahụ , ọ pụtaghị na anyị
achọghịzi ịma ihe ndị na- eme n’ ụwa .
Chineke ekeghị anyị ka anyị na- eche gbasara ihe ọjọọ .
Kama , o kere anyị ka anyị na- eche gbasara “ ihe ọ bụla nke bụ́ eziokwu , .
.
.
nke ziri ezi , .
.
.
nke dị ọcha , .
.
.
nke na- akpali ịhụnanya . ”
Ọ bụrụ na anyị ana-eche ihe ndị a , “ Chineke nke udo ” ga- eme ka obi ruo anyị ala , meekwa ka anyị ghara ịna-echegbu onwe anyị .
—
Ndị Filipaị 4 : 8 , 9
URU EKPERE BARA
Ọ bụrụ na anyị enwee okwukwe siri ike , ọ ga- enyere anyị aka ka anyị ghara ịna-echegbu onwe anyị .
Baịbụl gwara anyị ka anyị ‘ mụrụ anya ka anyị wee na- ekpe ekpere . ’
(
1 Pita 4 : 7
) Nsogbu bịara anyị , anyị kwesịrị ịrịọ Chineke ka o nyere anyị aka , nye anyị amamihe na obi anyị ga- eji die nsogbu ahụ .
Obi kwesịkwara isi anyị ike na “ ọ na- anụ olu anyị n’ ihe ọ bụla anyị na- arịọ . ”
—
1 Jọn 5 : 15
Ya na di ya bụ́ Avi
Baịbụl kwuru ihe gosiri na “ onye na- achị ụwa a ” bụ Setan , ọ bụghị Chineke .
O kwukwara na “ ụwa dum dị n’ aka ajọ onye ahụ . ”
(
Jọn 12 : 31 ;
1 Jọn 5 : 19
) Ọ bụ ya mere Jizọs ji sị ka anyị na- arịọ Chineke ka ọ “ napụta anyị n’ aka ajọ onye ahụ . ”
(
Matiu 6 : 13
) Alona kwuru , sị : “ Mgbe ọ bụla opi na- egosi na a na- aga ịtụ bọmbụ gbuwere , m na- arịọ Jehova ka o nyere m aka ka m jide onwe m .
Di m na- akpọ m n’ ekwentị anyị ekpekọọ ekpere ọnụ .
Ekpere na- enyere m ezigbo aka . ”
Baịbụl kwuru , sị : “ Jehova nọ ndị niile na- akpọku ya nso , bụ́ ndị niile na- akpọku ya n’ eziokwu . ”
—
Abụ Ọma 145 : 18
MGBE IHE NDỊ NA- AKPATA NCHEGBU NA- AGAGHỊZI ADỊ
Mgbe Jizọs nọ n’ elu ugwu na- akụziri ndị mmadụ ihe , ọ gwara ndị na- eso ụzọ ya ka ha na- arịọ Chineke , sị : “ Ka alaeze gị bịa . ”
(
Matiu 6 : 10
) Alaeze Chineke ga- eme ka ihe niile na- eme ka ụmụ mmadụ na- echegbu onwe ha kwụsị ruo mgbe ebighị ebi .
Chineke ga- esi n’ aka Jizọs , bụ́ “ Onyeisi Udo , ” mee “ ka agha kwụsị ruo na nsọtụ ụwa . ”
(
Aịzaya 9 : 6 ;
Abụ Ọma 46 : 9
) Chineke “ ga- ekpe ikpe n’ etiti ọtụtụ ndị .
.
.
Mba agaghị ebuli mma agha buso mba ọzọ agha , ha agaghị amụkwa otú e si alụ agha .
.
.
.
Ọ dịghịkwa onye ga- eme ka ha maa jijiji . ”
(
Maịka 4 : 3 , 4
) Ezinụlọ niile ga na- enwe obi ụtọ .
Ha “ ga- ewu ụlọ , biri n’ ime ha ; ha ga- akọkwa ubi vaịn , rie mkpụrụ ha . ”
(
Aịzaya 65 : 21
) “ Ọ dịghị onye bi na ya nke ga- asị : ‘ Ana m arịa ọrịa . ’ ”
—
Aịzaya 33 : 24
O nweghị ihe anyị ga- emeli taa ka “ ọdachi na ihe a na- atụghị anya ya ” kwụsị ma ọ bụkwanụ ka anyị gharazie ịnọ n’ ebe na- ekwesịghị ekwesị n’ oge na- ekwesịghị ekwesị .
(
Ekliziastis 9 : 11
) Kemgbe ọtụtụ narị afọ ruo taa , agha , ime ihe ike , na ọrịa egbuola ọtụtụ ndị ezigbo mmadụ .
Ndị a niile aka ha dị ọcha hà ga- adị ndụ ọzọ ?
Ọtụtụ nde ndị nwụrụ anwụ ga- adị ndụ ọzọ .
Ma , ọ bụ naanị Chineke ma ole ha dị .
Ka ọ dịgodị , ha na- ehi ụra , Chineke ga na- echetakwa ha , ruo ụbọchị “ ndị niile nọ n’ ili ncheta ” ga- apụta .
(
Jọn 5 : 28 , 29
) O nwere ihe Baịbụl kwuru gbasara mbilite n’ ọnwụ mere ka obi sie anyị ike .
Ọ sịrị : “ Anyị nwere olileanya a dị ka arịlịka maka mkpụrụ obi .
Ọ bụ nke e ji n’ aka , nke guzosikwara ike . ”
(
Ndị Hibru 6 : 19
) Chineke ‘ enyewokwa mmadụ niile ihe ga- emesi ha obi ike , ebe ọ bụ na o mere ka Jizọs si ná ndị nwụrụ anwụ bilie . ’
—
Ọrụ Ndịozi 17 : 31
Ma tupu mgbe ahụ , ihe ndị nwere ike ime ka anyị chegbuwe onwe anyị ga- abịara anyị , ọ bụrụgodị na anyị na- eme uche Chineke .
Ihe na- enyere Paul , Janet , na Alona aka ka ha ghara ịna-echegbu onwe ha bụ ịrịọ Chineke ka o nyere ha aka , inwe okwukwe siri ike na nkwa Chineke kwere anyị ga- emezu , nakwa ime ihe ha nwere ike ime ka ha ghara ịna-echegbu onwe ha .
Chineke meere ha ihe ha rịọrọ ya .
‘ Ka Chineke onye na- enye olileanya meekwa ka i jupụta n’ ọṅụ niile na udo niile n’ ihi na i kwere ekwe . ’
—
Ndị Rom 15 : 13
Ndụ M Bịara Na- aka Njọ
NDỤ M BIRI NA MBỤ :
Etoro m na Lọs Anjelis nke dị na Kalịfọnịa dị n’ Amerịka .
Ndị ọjọọ na ndị na- aṅụ ọgwụ ike juru n’ ebe ndị mụ na ndị ezinụlọ anyị biri na Lọs Anjelis .
Abụ m nwa nke abụọ n’ ime ụmụ isii nne na nna m mụrụ .
Mama anyị na- akpọ anyị aga chọọchị .
Ma , mgbe m tolitewere , m biwere ndụ ọjọọ na nzuzo .
M nọ n’ òtù ukwe chọọchị anyị .
N’ ụbọchị Sọnde ọ bụla , m na- eso ha ekwe ukwe .
Ma , n’ ụbọchị ndị ọzọ , m na- aṅụ ọgwụ ọjọọ , na- aga atụrụ ndụ n’ ụlọ oriri na nkwari , na- akwakwa iko .
M na- ewekarị iwe ọkụ .
M na- eji ihe ọ bụla ruru m aka alụ ọgụ .
O nweghịdị uru chọọchị m na- aga baara m .
M na- ekwukarị na “ ọ bụ Onyenwe anyị nwe ịbọ ọbọ , ma o ji m mere ngwá ọrụ o ji abọ ọbọ . ”
Mgbe m na- aga ụlọ akwụkwọ sekọndrị n’ ihe dị ka n’ agbata afọ 1967 na afọ 1969 , ihe òtù a na- akpọ Black Panthers na- eme bidoro masịwa m nke na m bidoro mewe ka ha .
Òtù a bụ òtù na- azọchitere ndị a na- emegbu emegbu .
M banyere n’ òtù ụmụ akwụkwọ na- achọ ihe ruuru ha .
Anyị mere ngagharị iwe mgbe ụfọdụ .
Mgbe ọ bụla anyị mere ya , a na- emechi ụlọ akwụkwọ anyị ruo oge ụfọdụ .
Ka oge na- aga , ngagharị iwe anaghịzi ezuru m ime ihe ike otú m chọrọ .
Ọ bụ ya mere m ji bido iso ndị ọzọ na- emekpọ ndị na- abụghị ndị agbụrụ anyị ọnụ .
Dị ka ihe atụ , e nwere otu ụbọchị mụ na ndị enyi m gara ebe a na- ele fim , e tinye fim gosiri otú e si taa ndị Afrịka ahụhụ mgbe ha gbara ohu n’ Amerịka , iwe eju anyị obi , anyị ebido kụwa ụmụ ndị ọcha sokwa na- ele fim ahụ ihe .
Mgbe anyị si ebe ahụ pụọ , anyị gawara ebe ndị ọcha bi , na- achọ ndị ọzọ anyị ga- akụ ihe .
Tupu mụ eruo afọ iri abụọ , mụ na ụmụnne m ndị nwoke atọ aghọọla ndị omekome a ma ama .
Ndị uwe ojii na- achụgharị anyị ka ha nwụchie anyị .
Otu n’ ime ụmụnne m ndị nwoke m tọrọ nọ n’ òtù ọjọọ a ma ama .
Mụ na ha na- akpakwa .
Ndụ m bịara na- aka njọ .
OTÚ BAỊBỤL SI GBANWEE NDỤ M :
E nwere otu enyi m ndị mụrụ ya bụ Ndịàmà Jehova .
Otu ụbọchị , ha gwara m ka m soro ha gaa ọmụmụ ihe ha , mụ ekweta .
Malite n’ ụbọchị mbụ m gara ọmụmụ ihe Ndịàmà Jehova , m chọpụtara na otú ha si eme ihe dị iche .
Onye ọ bụla jicha Baịbụl nke ya , na- asapetakwa ebe ndị a na- agụ .
Ụmụaka sochadị ná ndị kụziri ihe n’ ụbọchị ahụ .
Obi tọrọ m ezigbo ụtọ mgbe m matara na Chineke nwere aha , nakwa na aha ya bụ Jehova .
Obi tọkwara m ụtọ na a na- akpọ aha Chineke n’ ọmụmụ ihe ha .
(
Abụ Ọma 83 : 18
) Ndị nọ n’ ọgbakọ ahụ si n’ agbụrụ dị iche iche , ma ha anaghị asọ ibe ha asọ .
Achọbughị m ka Ndịàmà Jehova mụwara m Baịbụl , ma achọrọ m ịna-aga ọmụmụ ihe ha .
N’ otu abalị m gara ọmụmụ ihe ha , ụfọdụ ndị enyi m gawara ebe a na- eme egwuregwu .
Ka ha nọ ebe ahụ , ha hụrụ otu nwa okorobịa yi jaket e ji akpụkpọ anụ mee , gwa ya ka o nye ha jaket ahụ , ya ajụ .
Ha kụwara ya ihe , kụgbuo ya .
N’ echi ya , ha ji ihe ahụ ha mere na- etu ọnụ .
Mgbe a na- ekpe ha ikpe n’ ụlọikpe , ọ dịghịdị ha ka è nwere ezigbo ihe ha mere .
A tụrụ ọtụtụ n’ ime ha nga mkpụrụ ọka .
Obi tọgburu m atọgbu na esoghị m ha n’ abalị ahụ .
Ekpebiri m ịgbanwe ndụ m ma bido mụwa Baịbụl .
Ebe ọ bụ na m kpọrọ agbụrụ ọzọ asị , na- ahụkwa ọtụtụ ndị ọzọ dị ka m , ihe m hụrụ n’ ebe Ndịàmà Jehova nọ tụrụ m n’ anya .
Dị ka ihe atụ , e nwere mgbe otu nwoke onye ọcha bụ́ Onyeàmà Jehova chọrọ ịga ihe ná mba ọzọ , ya agwa otu ezinụlọ Ndịàmà Jehova ibe ya bụ́ ndị isi ojii ka ha lekọtara ya ụmụ ya .
E nwekwara mgbe otu nwa okorobịa onye isi ojii na- achọ ebe ọ ga- ebi , otu ezinụlọ bụ́ ndị ọcha agwa ya ka ọ bịa ka ha na ya biri .
Ọ bịara doo m anya na ọ bụ Ndịàmà Jehova na- akpa àgwà dabara n’ ihe Jizọs kwuru na
Jọn 13 : 35
.
Ọ sịrị : “ Mmadụ niile ga- eji nke a mara na unu bụ ndị na- eso ụzọ m , ma ọ bụrụ na unu enwee ịhụnanya n’ etiti onwe unu . ”
Ugbu a ka m nwetara ezigbo ụmụnna hụrụ ibe ha n’ anya .
M mụtara na Baịbụl na m kwesịrị ịgbanwe otú m si ele ndị agbụrụ ọzọ anya .
M chọpụtara na m kwesịrị ịgbalị ka mụ na ndị ọzọ na- adị n’ udo nakwa na ọ bụ ihe bara uru m kwesịrị iji ndụ m na- eme .
(
Ndị Rom 12 : 2
) M ji nwayọọ nwayọọ gbanwee .
N’ ọnwa Jenụwarị afọ 1974 , e mere m baptizim , mụ aghọọ Onyeàmà Jehova .
M chọpụtara na m kwesịrị ịgbalị ka mụ na ndị ọzọ na- adị n’ udo nakwa na ọ bụ ihe bara uru m kwesịrị iji ndụ m na- eme
N’ agbanyeghị na emeela m baptizim , o nwere mgbe ụfọdụ ọ na- esiri m ike ijide onwe m ma a kpasuo m iwe .
Dị ka ihe atụ , e nwere otu ụbọchị anyị nọ n’ ozi ọma , mụ adọwa ụgbọala m otu ebe na- aga .
Obere oge , mụ ahụ ka otu onye ohi bịara tụrụ redio dị n’ ụgbọala m .
Mụ achụwa ya .
Mgbe m chụkwutewere ya , ya atụsa redio ahụ n’ ala gbalaga .
Mgbe m kọọrọ ndị mụ na ha so ihe merenụ , otu n’ ime ha bụ́ okenye ọgbakọ jụrụ m , sị : “ Stephen , gịnịdị ka ị gaara eme ma á sị na i jidere onye ohi ahụ ? ”
Ihe ahụ ọ jụrụ m mere ka m chebara onwe m echiche , meekwa ka m na- agbakwu mbọ ka mụ na ndị ọzọ na- adị ná mma .
N’ ọnwa Ọktoba afọ 1974 , m bidoro ikwusa ozi ọma oge niile , na- eji otu narị awa akụziri ndị mmadụ Baịbụl kwa ọnwa .
Ka oge na- aga , a kpọrọ m ịga rụwa ọrụ n’ isi ụlọ ọrụ Ndịàmà Jehova dị na Bruklin dị na Niu Yọk .
N’ afọ 1978 , m laghachiri Lọs Anjelis ka m nwee ike ilekọta mama m ahụ́ na- adịghị .
Mgbe afọ abụọ gachara , m lụrụ nwaanyị .
Aha nwunye m bụ Aarhonda .
O nyeere m ezigbo aka ilekọta mama m ruo mgbe mama m nwụrụ .
Ka oge na- aga , mụ na nwunye m gara Ụlọ Akwụkwọ Gilied .
Mgbe anyị gụchara , e zigara anyị Panama , bụ́ ebe anyị ka nọ na- ekwusa ozi ọma oge niile .
Kemgbe m mechara baptizim , e nweela ọtụtụ ihe merenụ nke gaara eme ka m jiri iwe mebie ihe .
Ma , amụtala m isi n’ ebe ndị chọrọ ịkpasu m iwe nọ pụọ ma ọ bụkwanụ ijide onwe m ma a kpasuo m iwe .
Ma nwunye m ma ọtụtụ ndị ọzọ ajaala m mma n’ ihi otú m si ejide onwe m ma a kpasuo m iwe .
Ọ na- ejudị mụnwa anya na agbanweela m .
Ama m na ọ bụghị n’ ike m .
Kama , ọ bụ ike Baịbụl kpara n’ ahụ́ m mere m ji gbanwee .
—
Ndị Hibru 4 : 12
URU NDỊ M RITERELA :
Baịbụl enyerela m aka ka ndụ m nwee isi .
O nyekwarala m aka ịma ihe m ga- eme ka mụ na ndị ọzọ na- adị n’ udo .
Anaghịzi m akụ ndị mmadụ ihe .
Kama , m na- eji Baịbụl enyere ha aka ka ndụ ha ka mma .
E nwedịrị onye mụ na ya na- adịghị ná mma mgbe anyị nọ n’ ụlọ akwụkwọ sekọndrị m kụziiri Baịbụl , ya emee baptizim .
Mgbe e mechara ya baptizim , mụ na ya biri n’ otu ọnụ ụlọ ruo oge ụfọdụ .
Mụ na ya bụ ezigbo enyi kemgbe ahụ .
Mụ na nwunye m akụzierela ihe karịrị mmadụ iri asatọ Baịbụl , ha aghọọ Ndịàmà Jehova .
M na- ekele Jehova na o mere ka ndụ m nwee isi , meekwa ka m nweta ezigbo ụmụnna na- eme m obi ụtọ .
Ànyị Ga- emeli Ihe Dị Chineke Mma ?
Job “ enweghị ihe a ga- eji taa ya ụta , ọ bụkwa onye ezi omume . ”
—
Job 1 : 1
Baịbụl kwuru na Job bụ nwoke ‘ na- enweghị ihe a ga- eji taa ya ụta , ọ bụkwa onye ezi omume . ’
(
) Baịbụl kwukwara na Lọt bụ onye “ ezi omume . ”
(
2 Pita 2 : 8
) Baịbụl gwakwara anyị na Devid mere “ ihe ziri ezi ” n’ anya Chineke .
(
1 Ndị Eze 14 : 8
) Ma , ka anyị lebagodị anya n’ ihe Baịbụl kọrọ gbasara otú ndị a si bie ndụ .
Anyị ga- achọpụta na ( Nke Mbụ ) e nwere ihe ndị ha na- emetaghị , ( Nke Abụọ ) e nwere ọtụtụ ihe anyị nwere ike ịmụta n’ aka ha , nakwa ( Nke Atọ ) anyị ga- emeli ihe dị Chineke mma n’ agbanyeghị na anyị ezughị okè .
E NWERE IHE NDỊ HA NA- EMETAGHỊ
“ [ Chineke ] napụtara onye ezi omume bụ́ Lọt , onye nwere oké mwute n’ ihi mmikpu nke ndị na- eleda iwu anya mikpuru onwe ha n’ omume rụrụ arụ . ”
—
2 Pita 2 : 7
E nwere mgbe
tara ezigbo ahụhụ .
Ma , o cheghị na ya kwesịrị ịta ụdị ahụhụ ahụ .
O bidoro iche na Chineke achọghị ịma ma ò nwere okwukwe na ya ma ọ̀ bụ na o nweghị .
Ihe a o chere ezighị ezi .
(
Job 9 : 20-22
) Otú Job si were onwe ya ka onye ezi omume mere ka ndị ọzọ chewe na ọ na- ekwu na ya bụ onye ezi omume karịa Chineke .
—
Job 32 : 1 , 2 ;
35 : 1 , 2
Lọt
nọ na- egbu oge ime ihe doro anya o kwesịrị ime .
Omume rụrụ arụ ndị Sọdọm na Gọmọra na- aṅụ ka mmiri nọ na- enye ya ezigbo nsogbu n’ obi .
Ọ bụ ya mere Baịbụl ji kwuo na “ a na- emekpa mkpụrụ obi ezi omume ya ahụ́ ” n’ ihi omume ha .
(
) Chineke kwuru na ya ga- ebibi obodo ọjọọ ndị ahụ nakwa na ya chọrọ ichebe Lọt na ezinụlọ ya .
I nwere ike iche na ebe ihe a na- eme n’ obodo ndị ahụ na- ewute Lọt , ọ ga- agbapụ ozugbo ma a sị ya gbapụ .
Ma o gbuwere oge mgbe a sịrị ya gbapụ .
Ọ bụzi ndị mmụọ ozi e dunyere ka ha gaa napụta Lọt na ezinụlọ ya jidere ha aka ma kpọpụta ha n’ obodo ahụ ka a ghara ibibi ha .
—
Jenesis 19 : 15 , 16
David “ jikwa obi ya dum soro [ Chineke ] site n’ ime naanị ihe ziri ezi n’ anya [ Chineke ] . ”
—
Devid
na- ejidelighị onwe ya , ya na nwunye mmadụ akwaa iko .
Ka ọ nọ na- agba mbọ ka ndị ọzọ ghara ịma ihe a o mere , ya emee ihe ọzọ na- awụ akpata oyi n’ ahụ́ .
O mere ka e gbuo di nwaanyị ahụ .
(
2 Samuel , isi nke 11
) Baịbụl kwuru na ihe a Devid mere “ dị njọ n’ anya Jehova . ”
—
2 Samuel 11 : 27
Job , Lọt na Devid mejọchara ihe .
Ụfọdụ ihe ha mejọrọ dị oké njọ .
Ma , ka anyị na- amụtakwu gbasara ha , anyị ga- achọpụta na ha ji obi ha niile chọọ ife Chineke nakwa irubere ya isi .
Ha dị njikere igosi na ihe ha mere wutere ha nakwa na ha chọrọ imezi ihe ha mejọrọ .
Ọ bụ ya mere Chineke ji meere ha ebere .
Ọ bụkwa ya mere Baịbụl ji sị na ha kwesịrị ntụkwasị obi .
OLEE IHE ANYỊ GA- AMỤTA N’ AKA HA ?
Ebe ọ bụ na anyị ezughị okè , anyị ga na- emejọ ihe mgbe ụfọdụ .
(
Ndị Rom 3 : 23
) Ma ọ bụrụ na anyị emejọọ ihe , anyị kwesịrị igosi na ihe anyị mere wutere anyị ma mee ihe niile anyị nwere ike ime ka anyị mezie ihe ahụ anyị mejọrọ .
Olee otú Job , Lọt na Devid si gbalịa ka ha mezie ihe ha mejọrọ ?
Job weere na ya anaghị emejọ ihe .
Ma , mgbe Chineke jụchara ya ajụjụ ndị mere ka o chee echiche , Job gbanwere echiche ya , kwuzie na ya ekwukwaghị ihe ya kwuru .
(
Job 42 : 6
) Omume rụrụ arụ ndị Sọdọm na Gọmọra na- eme wutere Lọt otú ahụ o wutere Chineke .
Nsogbu ya bụ na o gburu oge ime ihe o kwesịrị ime .
Ma , o mechara si n’ obodo ahụ a chọrọ ibibi gbapụ .
O rubekwara isi mgbe a gwara ya ka ọ ghara ile anya n’ azụ n’ oge ha na- agbapụ .
Ọ bụ ya mere o ji lanahụ .
Mgbe Devid mebiri iwu Chineke , o gosiri na ihe o mere wutere ya .
O si n’ ala ala obi ya chegharịa ma rịọsie Chineke ike ka o meere ya ebere .
—
Abụ Ọma 51
Otú Chineke si meere ndị a ebere gosiri na ọ ghọtara na anyị ezughị okè .
Baịbụl kwuru na Chineke “ maara nnọọ otú e si kpụọ anyị , ọ na- echeta na anyị bụ ájá . ”
(
Abụ Ọma 103 : 14
) Ọ bụrụ na Chineke maara na anyị nwere ike imehie ya , oleezi ihe ọ chọrọ ka anyị na- eme ?
Chineke “ maara nnọọ otú e si kpụọ anyị , ọ na- echeta na anyị bụ ájá . ”
—
OLEE OTÚ MMADỤ NA- EZUGHỊ OKÈ GA- ESI NA- EME IHE DỊ CHINEKE MMA ?
E nwere ihe Devid gwara Sọlọmọn nwa ya nke ga- enyere anyị aka ịmata otú anyị ga- esi mee ihe dị Chineke mma .
Ọ gwara ya , sị : “ Sọlọmọn nwa m , mara Chineke nke nna gị , jirikwa obi gị dum .
.
.
jeere ya ozi . ”
(
1 Ihe E Mere 28 : 9
) Gịnị ka mmadụ iji obi ya dum jeere Chineke ozi pụtara ?
Ọ pụtara na onye ahụ ga- eji obi ya niile hụ Chineke n’ anya , kpebisie ike ịna-eme ihe dị ya mma ma na- erubere ya isi .
Ọ pụtaghị na onye ahụ ga- ezu okè , kama , ọ ga na- agụsi ya agụụ ike irubere Chineke isi .
Ya mejọọkwa ihe , ya ekweta ka a gbazie ya .
Ọ bụ n’ ihi na Job , Lọt na Devid hụrụ Chineke n’ anya , chọọkwa ịna-erubere ya isi , mere Chineke ji kpọọ Lọt onye “ ezi omume , ” kwuo na Job bụ onye ‘ na- enweghị ihe a ga- eji taa ya ụta , ’ kwuokwa na Devid ‘ na- eme naanị ihe ziri ezi . ’
Ha meliri ihe dị Chineke mma n’ agbanyeghị na ha mejọrọ ihe mgbe ụfọdụ .
Mmadụ iji obi ya dum ejere Chineke ozi pụtara na onye ahụ ga na- agbasi mbọ ike na- eme uche Chineke ma na- achọsi ike irubere ya isi
Ọ bụrụ na anyị echewe ihe na- adịghị mma ma ọ bụ kwuo ihe anyị na- ekwesịghị ikwu ma ọ bụkwanụ mee ihe anyị mechara ghọta na ọ dịghị mma , akụkọ Job , Lọt na Devid ga- enyere anyị aka ịma ihe anyị ga- eme .
Chineke ma na anyị ezughị okè ugbu a .
Ma , ọ chọrọ ka anyị hụ ya n’ anya ma na- agba mbọ irubere ya isi .
Ọ bụrụ na anyị ejiri obi anyị niile na- eme ihe ndị a , obi kwesịrị isi anyị ike na anyị ga- emelikwa ihe dị Chineke mma .
Ị̀ Maara ?
Olee otú e si eji nkume igwe nri egwe ihe n’ oge ochie ?
N’ oge ochie , a na- eji nkume igwe nri egweri ọka ka ọ bụrụ ntụ ọka e ji eme achịcha .
N’ ọtụtụ ezinụlọ , ụmụ nwaanyị ma ọ bụ ndị ohu na- eji nkume igwe nri egwe ihe n’ ụbọchị ọ bụla .
A na- anụkarị ụda ebe a na- egwe ihe n’ ụlọ ndị mmadụ n’ ụbọchị ọ bụla n’ oge ochie .
—
Ọpụpụ 11 : 5 ;
Jeremaya 25 : 10
E nwere ihe ndị e sere ese na ihe ndị a kpụrụ akpụ gosiri otú e si eji nkume igwe nri egwe ihe n’ oge ochie .
E si n’ Ijipt oge ochie nweta ha .
Nkume igwe nri na- enwe ebe gbalitetụrụ elu , elu ya na- adịkwa larịị .
A na- etinyezi ọka na ya na- egweri ya .
Onye na- egwe nri na- esekpuru n’ ihu nkume igwe nri , jiri aka nkume na- egwe ihe n’ elu ya , ya gwere gaa ihu , ya egwere gaa azụ .
Otu akwụkwọ kwuru na aka nkume e ji egwe ihe na- adịkarị n’ agbata kilogram abụọ na kilogram anọ n’ ịdị arọ .
E jiri ya tụọ mmadụ , o nwere ike igbu onye ahụ .
—
Ndị Ikpe 9 : 50-54
N’ oge ochie , igwe nri dị ezinụlọ ọ bụla oké mkpa iji dị ndụ .
Ọ bụ ya mere Baịbụl ji nye iwu ka mmadụ ghara iburu nkume igwe nri dị ka ihe ibé .
Na
Diuterọnọmi 24 : 6
, Baịbụl kwuru , sị : “ Ọ dịghị onye ga- eburu nkume igwe nri ma ọ bụ aka nkume igwe nri dị ka ihe ibé , n’ ihi na ọ bụ mkpụrụ obi ka ọ na- eburu dị ka ihe ibé . ”
Gịnị ka ‘ ịnọ n’ obi mmadụ ’ pụtara ?
Baịbụl kwuru na Jizọs “ nọ n’ obi Nna ya . ”
(
Jọn 1 : 18
) Ihe ọ pụtara bụ na Jizọs na Chineke dị n’ ezigbo mma nakwa na ihe Jizọs dị Chineke mma .
Ọ bụ otú ndị Juu si anọ n’ oge ha na- eri nri ka e lekwasịrị anya kwuo na Jizọs “ nọ n’ obi Nna ya . ”
Mgbe Jizọs nọ n’ ụwa , ọ na- abụ ndị Juu chọọ iri nri , ha anọrọ n’ obere ihe ndina ndị dị gburugburu tebụl ha ga- anọ eri nri .
Onye ọ bụla n’ ime ha na- anọ ka ò dina edina , chee ihu ya ebe tebụl dị , gbatịa ụkwụ ya n’ elu ihe ndina ahụ ma tụkwasị aka ekpe ya n’ elu pilo .
Otú a ha si anọ na- eme ka ha nwee ike iji aka nri ha na- eri nri .
Otu akwụkwọ kwuru na ebe ọ bụ na ndị niile na- eri nri na tebụl na- eji aka ekpe ha atụkwasị n’ elu pilo , otu onye nọrọ , ibe ya anọrọ ya n’ ihu , “ isi onye nọ n’ ihu na- anọ nso n’ obi onye nọ ya n’ azụ .
Ọ bụ ya mere e ji ekwu na onye ahụ ‘ nọ n’ obi ’ onye nke ọzọ . ”
A na- ewere na a kwanyeere mmadụ ùgwù pụrụ iche ma ọ bụrụ na onye ahụ nọ n’ obi onye isi ezinụlọ ma ọ bụkwanụ n’ obi onye kpọrọ oriri n’ oge a na- eri nri .
Ọ bụ ya mere na mgbe Jizọs na ndị na- eso ụzọ ya na- eme Ememme Ngabiga ikpeazụ ha mere , ọ bụ Jọn onyeozi , onye ‘ Jizọs hụrụ n’ anya , ’ nọ nso n’ obi Jizọs na- eri nri .
Ọ bụkwa ya mere o ji dịrị Jọn mfe ‘ ịdala azụ dabere n’ obi Jizọs ’ ma jụọ ya ajụjụ .
—
Jọn 13 : 23-25 ;
21 : 20
Ajụjụ Ndị Baịbụl Zara
Olee otú ụmụ mmadụ si bido ime ihe ọjọọ ?
Ònye nwara Jizọs ka o mee ihe na- adịghị mma ?
—
Matiu 4 : 8-10
Ọ na- agụ ọtụtụ ndị agụụ ka ha na ndị ọzọ na- adị n’ udo , nakwa ka ha na- akwụwa aka ọtọ ma na- eme obiọma .
Gịnịzi mere ime ihe ike , mmegbu na arụrụala ji ju ebe niile ?
A na- anụ akụkọ ndị na- awụ akpata oyi n’ ahụ́ n’ ebe niile .
È nwere onye na- eme ka ndị mmadụ na- akpa àgwà ọjọọ ndị a ?
—
Gụọ
Chineke ò kere ndị mmadụ ka ha na- eme ihe ọjọọ ?
Mbanụ .
Jehova Chineke kere anyị n’ onyinyo ya , ya bụ , otú anyị ga- enwe ike ịhụ ndị ọzọ n’ anya dị ka yanwa si hụ anyị n’ anya .
(
Jenesis 1 : 27 ;
Job 34 : 10
) Ma , Chineke kwanyekwaara anyị ùgwù , nye anyị ikike ikpebi ihe anyị ga na- eme .
Nne na nna anyị mbụ kpebiri ime ihe ọjọọ .
Ha jụrụ ime ka Chineke , ghọzie ndị na- ezughị okè .
Anyị si n’ aka ha keta mmehie .
—
Diuterọnọmi 32 : 4 , 5
Ò nwere mgbe ụmụ mmadụ ga- akwụsị ime ihe ọjọọ ?
Chineke chọrọ ka anyị ghara ịna-eme ihe ọjọọ .
(
Ilu 27 : 11
) Ọ bụ ya mere o ji na- akụziri anyị otú anyị ga- esi ghara ịna-eme ihe ọjọọ nakwa otú anyị ga- esi na- enwe ezigbo obi ụtọ .
Ka ọ dịgodị , anyị agaghị ahụli ndị ọzọ n’ anya otú Chineke si hụ anyị n’ anya .
—
Abụ Ọma 32 : 8
E nwere ihe mere Chineke ji ka gba nkịtị ihe ọjọọ eju ebe niile .
Ọ chọrọ ka mmadụ niile hụ nsogbu ndị ime ihe ọjọọ na- akpata .
(
2 Pita 3 : 7-9
) Ma , n’ oge na- adịghị anya , ndị ga- ebi n’ ụwa ga- abụ naanị ndị na- erubere Chineke isi ma na- enwe obi ụtọ .
—
Abụ Ọma 37 : 9-11
Ụlọ Nche Septemba 1 , 2015
Ole Ndị Bụ Ndịàmà Jehova ?
Isiokwu Ndị Dị na Magazin A
O nwere ike ịbụ na ị hụtụla ebe Ndịàmà Jehova na- ezi ozi ọma n’ ụlọ ndị mmadụ ma ọ bụ n’ ebe ndị mmadụ na- anọkarị .
O nwekwara ike ịbụ na ị hụtụla ebe ha na- enye ndị mmadụ akwụkwọ ndị e ji amụ Baịbụl ma ọ bụ ebe ha na ndị mmadụ na- amụ Baịbụl .
Ọ ga- abụkwa na otu n’ ime ha nyere gị akwụkwọ a ị na- agụ ugbu a .
Ma , ọ ka nwere ike ịbụ na ị matachabeghị ndị ha bụ .
O nwere ike ịbụ na ihe ị na- eche banyere Ndịàmà Jehova yiri ihe Becky , Zenon , Cecilie ma ọ bụ Kent chere .
Gịnị ka ị ga- eme ma ị chọọ ịmata Ndịàmà Jehova nke ọma ?
Olee otú ị ga- esi amata ihe ndị ha kweere , ma ọ bụ otú ha si enweta ego ha ji arụ ebe ndị ha na- anọ efe Chineke na ego ha ji ebi akwụkwọ ndị ha ji ezi ozi ọma ?
Oleekwa otú ị ga- esi amata ihe mere ha ji abịa na nke gị ma ọ bụ achọ izi gị ozi ọma n’ ebe ọ bụla ọzọ ?
Cecilie , onye anyị dere ihe o kwuru ná mbido , sịrị : “ M gụrụ ọtụtụ ihe n’ Ịntanet gbasara Ndịàmà Jehova .
Anụrụ m asịrị ndị mmadụ ji ha na- agba , nụkwa ihe ndị kpọrọ okpukpe ha asị na- ekwu gbasara ha .
Ihe ndị a niile mere ka m lewezie ha anya ọjọọ . ”
Ma , o mechara jụọ Ndịàmà Jehova , ha akọọrọ ya nke bụ́ eziokwu .
Ị chọọ ịma nke bụ́ eziokwu gbasara Ndịàmà Jehova , gbalịa jụọ ha n’ ihi na ọ bụ hanwa ga- aka agwa gị eziokwu gbasara onwe ha .
Ọ bụ ha na- ebipụta akwụkwọ a .
(
Ilu 14 : 15
) Obi siri anyị ike na isiokwu ndị na- eso nke a ga- enyere gị aka ịmata ndị anyị bụ na ihe anyị kweere nakwa ihe mere anyị ji ezi ozi ọma .
Olee Ụdị Ndị Ndịàmà Jehova Bụ ?
Okpukpe anyị zuru ụwa ọnụ .
O nweghịkwa okpukpe ọzọ e jikọtara anyị na ya .
Ọ bụ eziokwu na isi ụlọ ọrụ anyị dị n’ Amerịka , ọtụtụ n’ ime anyị bi ná mba ndị ọzọ .
Anyị karịrị nde asatọ n’ ụwa niile .
Anyị na- akụziri ndị mmadụ Baịbụl n’ ihe karịrị narị mba abụọ na iri atọ .
Ọ bụ Jizọs kwuru ka anyị na- eme ya .
Ọ sịrị na “ a ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile . ”
—
Matiu 24 : 14
Anyị na- erubere iwu obodo ọ bụla anyị bi na ya isi .
Ma , anyị anaghị eso na ndọrọ ndọrọ ọchịchị n’ ihi na Jizọs kwuru na Ndị Kraịst “ abụghị nke ụwa . ”
Ọ bụkwa ya mere na anyị anaghị akwado ihe ọ bụla gbasara ịlụ agha .
(
Jọn 15 : 19 ;
17 : 16
) Mgbe a na- alụ Agha Ụwa nke Abụọ , a tụdịrị ụfọdụ Ndịàmà Jehova mkpọrọ , mekpọọ ụfọdụ ọnụ , gbuokwa ụfọdụ maka na ha ekweghị aga agha .
Otu onye bụ́ bu bishọp na Jamanị dere , sị : “ Ọ bụ naanị ha bụ okpukpe nwere ike ikwu na akọ na uche ha ekweghị ha gaa agha n’ oge ndị Nazi na- achị Jamanị . ”
“ [ Ndịàmà Jehova ] na- akpa àgwà ọma .
Ha anaghị achọ ihe ga- abara naanị ha uru .
Ọ bụ ụdị ndị dị ka ha kwesịrị ịnọ n’ isi ọchịchị .
Ma , i mekataghị hụ aka ha n’ ọchịchị .
.
.
.
Ha na- erubere ndị ọchịchị isi , ma , ha kweere na ọ bụ naanị Alaeze Chineke ga- eme ka nsogbu ụmụ mmadụ bie . ”
— Ihe a gbara n’ akwụkwọ akụkọ a na- akpọ
Nová Svoboda ,
nke a na- ebipụta na Chek Ripọblik .
Ma , anyị anaghị asọ ndị ọzọ asọ .
Jizọs rịọrọ Chineke gbasara ndị na- eso ụzọ ya , sị : “ Ihe m na- arịọ gị abụghị ka ị kpọpụ ha n’ ụwa . ”
(
Jọn 17 : 15
) Ọ bụ ya mere na i nwere ike ịhụ ebe anyị na ndị ọzọ na- arụkọ ọrụ , na- azụkọ ahịa ma ọ bụ na- agakọ akwụkwọ n’ obodo anyị dị iche iche .
Gịnị Ka Ndịàmà Jehova Kweere ?
Ndịàmà Jehova kweere na “ Akwụkwọ Nsọ dum si n’ ike mmụọ nsọ Chineke ” nakwa na “ ọ bara uru . ”
(
2 Timoti 3 : 16
) Ọ bụ na Baịbụl ka anyị na- amụta gbasara Onye kere anyị na otú anyị ga- esi na- ebi ndụ bara uru .
Baịbụl kwuru , sị : “ Ka ndị mmadụ wee mara na gị onwe gị , onye aha gị bụ Jehova , ọ bụ naanị gị bụ Onye Kasị Elu n’ ụwa niile . ”
(
) Ọ bụ ya mere anyị ji efe naanị Jehova Chineke ma na- agba mbọ eme ka ndị ọzọ mara aha ya n’ ihi na anyị bụ Ndịàmà ya .
—
Aịzaya 43 : 10-12
Ebe anyị bụ Ndị Kraịst , anyị kweere na Jizọs , bụ́ “ Ọkpara Chineke , ”
*
bịara n’ ụwa , mechaakwa bụrụ Mesaya .
(
Jọn 1 : 34 ,
41 ;
4 : 25 , 26
) Mgbe ọ nwụrụ , a kpọlitere ya , ya alaghachi n’ eluigwe .
(
1 Ndị Kọrịnt 15 : 3 , 4
) O mechakwara bụrụ Eze nke Alaeze Chineke .
(
Mkpughe 11 : 15
) Alaeze Chineke bụ ọchịchị ga- eme ka ụwa a ghọọ Paradaịs .
(
) Baịbụl kwuru na “ ndị dị umeala n’ obi ga- enweta ụwa , ha ga- enwekwa obi ụtọ dị ukwuu n’ ihi udo nke zuru ebe niile . ”
—
Abụ Ọma 37 : 11 ,
29
“ Ha gụwa Baịbụl , ha na- ewere na Chineke na- agwa ha okwu .
Ha nwee nsogbu , ha na- agụ Okwu Chineke iji mata ihe ha ga- eme ka nsogbu ahụ bie .
.
.
.
Ha kweere na Okwu Chineke ka dị ndụ . ”
— Ọ bụ ụkọchukwu Katọlik aha ya bụ Benjamin Cherayath kwuru ihe a .
E bipụtara ya n’ akwụkwọ akụkọ ndị Jamanị a na- akpọ
Münsterländische Volkszeitung
Ndịàmà Jehova kweere na ihe Baịbụl kwuru ga- abara mmadụ uru taa ma ọ na- eme ya .
(
Aịzaya 48 : 17 , 18
) Ọ bụ ya mere anyị ji agbasi mbọ ike eme ihe Baịbụl kwuru .
Dị ka ihe atụ , anyị anaghị aṅụ sịga , anwụrụ ike ma ọ bụ ọgwụ ike n’ ihi na Baịbụl gwara anyị ka anyị ghara imerụ uche anyị na ahụ́ anyị .
(
2 Ndị Kọrịnt 7 : 1
) Anyị anaghịkwa aṅụ oké mmanya , akwa iko ma ọ bụ ezu ohi n’ ihi na Baịbụl kwuru na àgwà ndị dị otú ahụ adịghị mma .
—
1 Ndị Kọrịnt 6 : 9-11
Olee Otú Anyị Si Enweta Ego Anyị Ji Arụ Ihe Ndị Anyị Na- arụ ?
N’ afọ ọ bụla , anyị na- ebipụta ọtụtụ narị nde Baịbụl na akwụkwọ ndị e ji amụ Baịbụl , na- enyekwa ha ndị mmadụ .
Anyị na- arụ alaka ụlọ ọrụ nakwa ebe ndị anyị na- anọ ebi akwụkwọ n’ ụwa niile .
Anyị nwekwara ọtụtụ puku ọmarịcha ụlọ ndị anyị na- anọ efe Chineke .
Anyị na- akpọ ụlọ ndị a Ụlọ Nzukọ Alaeze .
Olee otú anyị si enweta ego anyị ji arụ ihe ndị a niile ?
Ọ bụ onyinye sí ndị mmadụ n’ obi ka e ji arụ ihe ndị a niile .
(
2 Ndị Kọrịnt 9 : 7
Bekee nke August 1879 , kwuru , sị : “ Anyị kweere na onye na- akwado mbipụta
bụ JEHOVA .
Ebe ọ dị otú ahụ , ọ dịghị mgbe a
ga- arịọ
ndị mmadụ ego ma ọ bụ
gwa ha ka ha nye ego
a ga- eji na- ebipụta ya . ”
Anyị ka kwụsiri ike n’ ihe a
ahụ kwuru .
Ụfọdụ ndị na- eziga onyinye ha n’ alaka ụlọ ọrụ anyị dị iche iche , ndị ọzọ na- etinye nke ha n’ igbe onyinye ndị na- adị n’ Ụlọ Nzukọ Alaeze anyị .
Ma , o nweghị onye anyị na- asị kwụọ otu ụzọ na ụzọ iri , anyị anaghịkwa ebugharị igbe ma ọ bụ efere onyinye ka ndị mmadụ tinye ego .
Anyị kụziere mmadụ Baịbụl ma ọ bụ nye onye ahụ akwụkwọ anyị , anyị anaghị asị ya kwụọ ụgwọ .
O nweghị onye n’ ime anyị a na- akwụ ụgwọ maka ozi ọma ọ na- ezi , ma ọ bụ ihe ọ na- akụzi n’ ọgbakọ ma ọ bụkwanụ maka aka o nyere rụọ ebe ndị anyị na- anọ efe Chineke .
A sị ka e kwuwe , Jizọs gwara anyị , sị : “ Unu natara n’ efu , na- enyenụ n’ efu . ”
(
Matiu 10 : 8
) A bịa ná ndị na- arụ ọrụ n’ alaka ụlọ ọrụ anyị dị iche iche nakwa n’ isi ụlọ ọrụ anyị , ma ndị só n’ Òtù Na- achị Isi nke Ndịàmà Jehova , o nweghị onye n’ ime ha a na- akwụ ụgwọ ọnwa .
“ Ọ bụ ego ndị a na- enye n’ onyinye ka Ndịàmà Jehova ji arụ ihe niile ha na- arụ .
Onye ọ bụla na- ekpebi ihe ọ ga- enye n’ onyinye nakwa mgbe ọ ga- enye ya . ”
— Ọ bụ Ụlọikpe Na- ahụ Maka Ihe Ruuru Mmadụ na Yurop kwuru ihe a n’ afọ 2011
A na- esikwa n’ onyinye ndị e nyere agbatara ndị ọdachi dakwasịrị ọsọ enyemaka .
Ndị mbụ soro ụzọ Kraịst gbataara ndị ọdachi dakwasịrị n’ oge ha ọsọ enyemaka .
(
Ndị Rom 15 : 26
) E nweekwa ebe ndị ọdachi kpara mkpamkpa taa , anyị na- aga rụọrọ ndị ụlọ ha dara ụlọ , rụghachi ụlọ ebe ndị anyị na- anọ efe ofufe , nye ndị mmadụ nri na uwe , nyekwara ndị merụrụ ahụ́ aka .
Gịnị Mere Anyị Ji Ezi Ndị Mmadụ Ozi Ọma ?
O nwere ike ịbụ na ihe a kacha jiri mara anyị bụ ozi ọma anyị na- ezi ebe niile .
Anyị na- aga n’ ụlọ ndị mmadụ , n’ ebe ndị mmadụ na- anọkarị nakwa n’ ebe ọ bụla anyị nwere ike ịhụ mmadụ , zie ha ozi ọma .
Gịnị mere anyị ji eme ya ?
Ndịàmà Jehova na- ezi ozi ọma iji too Chineke na iji mee ka a mara aha ya .
(
Ndị Hibru 13 : 15
) Ihe ọzọkwa bụ na anyị chọrọ ime ihe Jizọs Kraịst gwara anyị mee .
Ọ gwara anyị , sị : “ Gaanụ mee ndị mba niile ka ha bụrụ ndị na- eso ụzọ m , .
.
.
Na- ezi ha ka ha debe ihe niile m nyere unu n’ iwu . ”
—
Matiu 28 : 19 , 20
Anyị na- ezikwa ndị agbata obi anyị ozi ọma n’ ihi na anyị hụrụ ha n’ anya .
(
Matiu 22 : 39
) Anyị ma na ọtụtụ ndị nwere chọọchị nke ha na- aga nakwa na ọ bụghị mmadụ niile na- achọ ige ntị n’ ozi ọma anyị na- ezi .
Ma , anyị kweere na ihe Baịbụl na- ekwu na- azọ mmadụ ndụ .
Ọ bụ ya mere anyị ji “ na- akụzi ihe n’ akwụsịghị akwụsị , na- ezisa ozi ọma banyere Kraịst , ” otú ndị mbụ soro ụzọ Jizọs mere .
—
Ọrụ Ndịozi 5 : 41 , 42
Otu nwoke aha ya bụ Antonio Cova Maduro , onye bụ́ ọkà mmụta n’ ihe gbasara mmekọrịta ọhaneze , dere na ‘ Ndịàmà Jehova na- ata ezigbo ahụhụ ebe ha na- agba mbọ ka ihe odide dị nsọ rute n’ ebe kasị anya n’ ụwa . ’
— Ihe a gbara n’ akwụkwọ akụkọ ndị Venezuwela a na- akpọ
El Universal
Ọtụtụ ndị na- agụ akwụkwọ anyị abụghị Ndịàmà Jehova .
Ọtụtụ nde ndị anyị na ha na- amụ Baịbụl na- aga chọọchị ọzọ .
Ma , ozi ọma anyị na- ezi ha na- atọ ha ụtọ .
Ọ bụrụ na e nwere ihe ndị ọzọ ị chọrọ ịma gbasara Ndịàmà Jehova , biko
Jụọ Onyeàmà Jehova ọ bụla ị hụrụ .
Gaa n’ adres Ịntanet anyị bụ́ www .
jw .
org / ig .
Gaa ọmụmụ ihe anyị .
Onye ọ bụla nwere ike ịbịa ya , o nweghịkwa onye a na- ana ego .
Enwetara M Ihe Karịrị Ịbụ Onye A Ma Ama
Amalitere m ime fim n’ afọ 1985 .
Ọ bụ m ka a na- akacha egosi n’ ụfọdụ fim ndị m mere .
Ndị nta akụkọ na- achọsi akụkọ gbasara m ike , ndị na- ese foto na- abịakwa sere foto m ha ga- akpọsara ọhaneze .
E nwee fim ọhụrụ a na- achọ igosi ndị mmadụ , a na- akpọ m ka m soro ná ndị mbụ ga- ele ya .
E nwee ebe a na- agbape ụlọ ma ọ bụ ihe ọzọ , a na- akpọ m ka m bịa gbapee ya .
Ndị mmadụ na- achọ ka mụ na ha rikọọ nri ehihie ma ọ bụ nri abalị .
M ghọziri e jewe a kpọtụrụ .
Mgbe m na- eme fim
Ma , emechara m chọpụta na ihe ndị a niile anaghị emecha m obi ụtọ otú m chere ha ga- eme m .
Fim ndị m na- esokarị eme bụ ndị a na- eme ihe nwere ike ịta isi mmadụ na ya .
Ndị na- eme fim n’ Amerịka na- akpọtakarị ndị mụrụ otú e si egwu egwuregwu ike ka ha meere ha ihe ndị nwere ike ịta isi mmadụ .
Ma , ndị na- eme fim na Họng Kọng na- eji aka ha eme nke ha .
N’ ihi ya , na fim ndị m mere , ọ bụ m ji aka m mee ndị nke m .
O nwere nke m ji ọgba tum tum fefee n’ elu ụgbọala .
N’ ọtụtụ fim ndị m so mee , e nwere ebe ndị e mere omume rụrụ arụ na ihe ike na ha , nweekwa ndị nke e mere anwansi na ha .
N’ afọ 1995 , m lụrụ onye na- emepụta fim .
N’ agbanyeghị na m bụzi onye a ma ama , nwee ezigbo ego , di m ahụkwa m n’ anya , enweghị m obi ụtọ .
M kwụsịrị ime fim .
M CHETARA OKPUKPE M NA- EKPE MGBE M DỊ OBERE
Okpukpe m na- ekpe mgbe m dị obere bịara gụwa m agụụ .
N’ oge ahụ , n’ ụtụtụ Satọdee ọ bụla , mụ na nwanne m nwaanyị na- aga n’ ezinụlọ otu nwoke Onyeàmà Jehova aha ya bụ Joe McGrath .
Ọ na- eji Baịbụl akụziri mụ na nwanne m nwaanyị na ụmụ ya ndị nwaanyị atọ ihe .
Ezinụlọ a hụrụ ibe ha n’ anya , na- enwekwa obi ụtọ .
“ Dee Joe ” na- akwanyere nwunye ya na ụmụ ya ùgwù .
Mụ na ha na- esokwa aga ọmụmụ ihe Ndịàmà Jehova .
O nwekwara oge ndị m so ha gaa mgbakọ ukwu ha .
M na- enwe obi ụtọ n’ oge ahụ .
Obi na- eru m ala ma mụ na Ndịàmà Jehova nọrọ .
Ma , ihe na- eme n’ ụlọ anyị dị iche .
Otú papa m si akpa àgwà kpataara mama m obi mgbawa .
Mgbe m dị ihe dị ka afọ iri , mama m kwụsịrị ịga ọmụmụ ihe Ndịàmà Jehova .
M gbalịrị na- aga , ma ejighị m obi m niile na- aga ya .
M mechara mee baptizim mgbe m dị afọ iri na asaa .
Ma o teghị aka , mụ akpawa àgwà ọjọọ , kwụsịzie iso Ndịàmà Jehova .
EKPEBIRI M ỊLỌGHACHI
Obere oge mụ na di m gbachara akwụkwọ , ụmụ nwoke abụọ só ná ndị na- elekọta ọgbakọ m nọbu na ya bịara na nke anyị .
Ha gwara m otú m ga- esi lọghachikwute Jehova Chineke .
Ha gwakwara otu nwaanyị aha ya bụ Cindy , onye sí n’ obodo ọzọ bịa izi ozi ọma na Họng Kọng , ka ọ bịa nyere m aka .
N’ oge a , ekwetachazighị m ọtụtụ ihe a kụziiri m na Baịbụl .
M gwara Cindy ka o gosi m na Baịbụl bụ Okwu Chineke n’ eziokwu .
O gosiri m amụma ndị e buru na Baịbụl , ndị mezurulanụ .
Nwayọọ , nwayọọ , mụ na ya bịara bụrụ ezigbo enyi .
Ọ gwara m ka anyị mụọ ihe ndị na- ataghị akpụ Baịbụl na- akụzi , mụ ekweta .
Ọ bụ mgbe ahụ ka ọ bịara doo m anya na Jehova , bụ́ Chineke anyị , hụrụ anyị n’ anya nakwa na ọ chọrọ ka m na- enwe obi ụtọ .
Mgbe m bidoghachiri gawa ọmụmụ ihe Ndịàmà Jehova , m chọpụtara na obi bịara na- adị m ụtọ karịa mgbe ahụ m na- eme fim .
Ma , ihe ndị mere n’ ezinụlọ anyị mgbe m dị obere mere ka m na- enyo onye ọ bụla enyo , obi ana-ajọkwa m njọ .
Otu Onyeàmà Jehova ji Baịbụl nyere m aka ịkwụsị inyo ndị mmadụ enyo ma na- enwe obi ụtọ .
O mekwara ka m nweta ezigbo ndị enyi .
IHE KARỊRỊ ỊBỤ ONYE A MA AMA
N’ afọ 1997 , mụ na di m kwagara Họliwud dị́ na Kalịfọnịa , n’ Amerịka .
M bidoro na- ejikwu oge m enyere ndị mmadụ aka ịghọta na Baịbụl bara ezigbo uru .
Ịkụziri ndị mmadụ Baịbụl na- eme m obi ụtọ karịa mgbe ahụ a na- anụ aha m n’ ihi na m na- eme fim .
Dị ka ihe atụ , n’ afọ 2002 , m hụrụ otu enyi m nwaanyị aha ya bụ Cheri .
Mụ na ya matara na Họng Kọng .
E nwere ọtụtụ ụzọ ndụ mụ na ya si yie .
Ọ bụ ya bụ nwaada kacha mma na Họng Kọng n’ afọ 1983 .
Ọ bụdị yanwa kpuwere m okpu mgbe e chiri m nwa agbọghọ kacha mma n’ afọ 1984 .
O mechakwara na- eme fim , mechaakwa na- emepụta fim , ya na ndị a ma ama na- ahazi otú e si eme fim rụkọkwara ọrụ .
O mechakwara kwafeta na Họliwud .
O wutere m mgbe Cheri gwara m na obi kụchiri onye chọrọ ịlụ ya , ya anwụọ .
Ndị okpukpe Buda ọ na- ekpe akasilighị ya obi .
N’ agbanyeghị na ọ bụ onye a ma ama otú mụnwa bụ́ bu , ọ naghị enwe obi ụtọ , o nweghịkwa onye ọ tụkwasịrị obi .
M bidoro ịkọrọ ya ihe ndị m mụtara na Baịbụl .
Ma , ihe ndị a kụziiri ya n’ okpukpe Buda mere ka o siere ya ike ikweta na ihe m na- agwa ya bụ eziokwu .
Foto Cheri mgbe ọ na- eme fim
Otu ụbọchị n’ afọ 2003 , Cheri si ebe ọ nọ na- eme fim na Vankuva dị́ na Kanada kpọọ m na fon .
Aṅụrị nọ na- akpa ya ka ọ nọ na- akọrọ m na ya ji ụgbọala na- agbagharị , na- ele otú obodo ahụ si maa mma , nọkatazie kpewe ekpere , na- ekpepụta ya ekpepụta , na- asị : “ Chineke gwa m onye ị bụ .
Ọ̀ bụ gịnwa bụ ezi Chineke ?
Gịnị bụ aha gị ? ”
Ozugbo ahụkwa , ya agbafee otu Ụlọ Nzukọ Alaeze , hụ ebe e dere Jehova .
Ọ sịrị na ọ dị ya ka Chineke ò si otú ahụ za ya ekpere nakwa na ya chọrọ ka ya na Ndịàmà Jehova hụ ozugbo .
M haziri ka ya na ha hụ .
N’ ime ụbọchị ole na ole kwa , ọ gara ọmụmụ ihe n’ ọgbakọ na- eji asụsụ Chaịniiz amụ ihe na Vankuva .
Cheri mechara gwa m , sị : “ Ndị a hụrụ m n’ anya .
Enwere m ike ịkọrọ ha otú obi dị m . ”
Ihe a ọ gwara m tọrọ m ụtọ n’ ihi na mgbe ọ na- eme fim , o nweghị onye ọ na- emete enyi .
Bido mgbe ahụ Cheri gara ọmụmụ ihe ahụ , ọ kwụsịghị ịna-aga ọmụmụ ihe .
Ma n’ afọ 2005 , ọ naara ọrụ imepụta ọkpọka fim abụọ na Chaịna , nke mere ka ọ laghachi Họng Kọng .
Obi dị m ụtọ na n’ afọ 2006 , o nyefere Jehova onwe ya , e mee ya baptizim n’ otu n’ ime mgbakọ Ndịàmà Jehova nwere na Họng Kọng .
Ọ chọrọ iji oge ya jekwuoro Jehova ozi .
Ma , fim ọ na- eme ekweghị ya , ọ naghịkwa eme ya obi ụtọ .
INYERE NDỊ ỌZỌ AKA NA- ENYE M ỌṄỤ
N’ afọ 2009 , ndụ Cheri gbanwere kpamkpam .
Ọ kwụsịrị ime fim ka o nwee ike ijikwu oge ya jeere Jehova ozi .
O metere ọtụtụ ndị nọ n’ ọgbakọ enyi .
Ọ ghọrọ onye na- ezisa ozi ọma oge niile , na- aga ezi ndị mmadụ ozi ọma Alaeze Chineke , na- enyekwara ha aka ịmata otú ha ga- esi na- ebi ndụ bara uru .
—
Cheri mechara mụọ asụsụ Nepali ka o nwee ike iso Ndịàmà Jehova ole na ole na- eji asụsụ a amụ ihe na Họng Kọng na- aga ezi ndị na- asụ asụsụ ahụ ozi ọma .
A na- eledakarị ndị Nepal nọ na Họng Kọng anya , na- akparịkwa ha , maka na ha amachaghị Bekee ma ọ bụ Chaịniiz nakwa maka na omenala ha dị iche .
Cheri gwara m na ịkụziri ndị Nepal Baịbụl na- eme ya ezigbo obi ụtọ .
Dị ka ihe atụ , o kwuru na otu ụbọchị ya na- aga ozi ọma n’ ụlọ n’ ụlọ , na ya hụrụ otu nwaanyị na- asụ Nepali .
Ọ sịrị na nwaanyị ahụ matụ gbasara Jizọs ma ọ maghị ihe ọ bụla gbasara ezi Chineke bụ́ Jehova .
Cheri ji Baịbụl gosi ya na Jizọs kpegaara Nna ya nke eluigwe ekpere .
Mgbe nwaanyị ahụ ghọtara na ya nwere ike ikpegara Chineke , onye aha ya bụ Jehova , ekpere , Baịbụl ya na ya na- amụ bịara tọwakwuo ya ụtọ .
O teghị aka , di ya na nwa ha nwaanyị amụwakwa Baịbụl .
—
Abụ Ọma 83 : 18 ;
Luk 22 : 41 , 42
Foto Cheri taa
Otú ozi ọma oge niile Cheri na- aga si atọ ya ụtọ mere ka m jụwa onwe m ihe mere na ebidobeghị m ziwe ozi ọma oge niile .
N’ oge a m na- ajụ onwe m ihe a , akwaghachila m Họng Kọng .
Ahazigharịrị m ihe ndị m na- eme ka m nwekwuo ohere na- akụziri ndị mmadụ eziokwu dị́ na Baịbụl .
Achọpụtara m na ige ntị mgbe ndị m na- ezi ozi ọma na- ekwu obi ha na inyere ha aka ịghọta Okwu Chineke nke ọma na- eme m ezigbo obi ụtọ .
Achọpụtara m na inyere ndị mmadụ aka ịghọta Okwu Chineke nke ọma na- eme m ezigbo obi ụtọ
Dị ka ihe atụ , e nwere otu nwaanyị onye Vietnam mụ na ya na- amụ Baịbụl .
Tupu mụ na ya amụwa Baịbụl , obi na- ajọkarị ya njọ , ya ana-ebekwa ákwà mgbe niile .
Ma ugbu a , obi na- abụ ya sọ aṅụrị , ọ naghịkwa eji ịga ọmụmụ ihe egwu egwu .
Mụ na Cheri nwetara ihe karịrị ịbụ onye a ma ama .
Ọ bụ eziokwu na ime fim na- atọ ụtọ , na- emekwa ka a mara mmadụ amara , ma , ịkụziri ndị ọzọ gbasara Jehova Chineke na- aka eme obi ụtọ n’ ihi na ọ na- eme ka e too Chineke .
Anyị ahụla na ihe Jizọs kwuru
n’ Ọrụ Ndịozi 20 : 35
bụ eziokwu .
Ọ sịrị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
MGBE otu onye Bekee , bụ́ onye ụkọchukwu , aha ya bụ Wiliam Bedel gara Ayaland n’ afọ 1627 , ọ hụrụ ihe gbara ya gharịị .
Ọtụtụ ndị Ayaland bụ ndị Katọlik , ma , ọ bụ ndị Briten , bụ́ ndị Protestant , na- achị ha .
Ndị Protestant asụgharịala Baịbụl n’ ọtụtụ asụsụ a na- asụ na Yurop .
Ma , ọ dị ka o nweghị onye chọrọ ka Baịbụl dịrị n’ asụsụ Aịrish .
Obi adịghị Bedel mma na e leghaara ndị Ayaland anya naanị n’ ihi na ha amaghị Bekee .
Ọ malitere ịgba mbọ ka e nwee Baịbụl n’ asụsụ Aịrish .
Ma , ọtụtụ ndị megidere ya , karịchaa , ndị Protestant .
Maka gịnị ?
MGBA A GBARA KA A KWỤSỊ ỊNA-ASỤ ASỤSỤ AỊRISH
Bedel bidoro mụwa asụsụ Aịrish .
Mgbe ọ ghọrọ onyeisi ụlọ akwụkwọ a na- akpọ Trinity College dị́ na Dọblịn nakwa mgbe o mechara bụrụ bishọp ndị Kilmọ , ọ gbara ụmụ akwụkwọ ya ume ka ha na- asụ ma na- ede asụsụ Aịrish .
Ihe medịrị Eze Nwaanyị Elizabet nke Mbụ nke Ịngland ji hiwe ụlọ akwụkwọ Trinity College bụ ka a zụpụta ndị ụkọchukwu ga- eji asụsụ Aịrish na- akụzirị ndị ọ na- achị Baịbụl .
Bedel gbara mbọ ka ihe a mee .
Ọtụtụ ndị nọ́ na dayọsis Kilmọ na- asụ Aịrish .
Ọ bụ ya mere Bedel ji sie ọnwụ na ndị ga- abụ ndị ụkọchukwu na dayọsis ahụ kwesịrị ịbụ ndị ma asụsụ Aịrish .
Ebe ọ gbakwasịrị ụkwụ kwuo ihe a o kwuru bụ n’ ihe Pọl onyeozi kwuru ná
1 Ndị Kọrịnt 14 : 19
.
Ebe ahụ sịrị : “ N’ ime ọgbakọ , m ga- ahọrọ iji obi m kwuo mkpụrụ okwu ise , ka m wee jirikwa ọnụ kụziere ndị ọzọ ihe , kama ikwu puku okwu iri n’ asụsụ dị iche , ” ya bụ , n’ asụsụ ọtụtụ ndị na- amaghị .
Ma , ndị ọnụ na- eru n’ okwu mere ihe niile ha nwere ike ime iji mee ka ihe a ọ chọrọ ime ghara inwe isi .
Ụfọdụ ndị na- akọ akụkọ ihe mere eme kwuru na e nwere ndị na- asị na ọ bụrụ na ndị mmadụ ana-asụ asụsụ Aịrish “ ọ ga- emebiri ndị ọchịchị ihe ” nakwa na “ ọ gaghị abara ndị ọchịchị uru . ”
Ụfọdụ chere na ọ bụrụ na e mee ka ndị Ayaland ghara ịma nke a na- akọ , ọ ga- abara ndị Ịngland uru .
E nwedịrị iwu ndị e tiri ka ndị Ayaland hapụ asụsụ ha na omenala ha ma mụwa asụsụ Bekee , mewekwa ihe otú ndị Bekee si eme .
BEDEL EBIDO ỊSỤGHARỊ BAỊBỤL N’ ASỤSỤ AỊRISH
Bedel ekweghị ka ndị mmegide kụda ya aka .
N’ ihe dị ka n’ afọ 1634 , o si na Baịbụl Bekee e bipụtara n’ afọ 1611 ( ya bụ ,
) sụgharịwa Baịbụl n’ asụsụ Aịrish .
Ọ chọrọ iwepụta Baịbụl ga- adịrị ọtụtụ ndị Ayaland mfe ịghọta .
O doro ya anya na ndị na- amaghị Bekee agaghị amụtali ihe ga- eme ka ha nweta ndụ ebighị ebi ma ọ bụrụ na a sụgharịghị Baịbụl n’ asụsụ ha ga- aghọta nke ọma .
—
Jọn 17 : 3
Ọ bụghị naanị Bedel gbara mbọ ịsụgharị Baịbụl n’ asụsụ Aịrish .
Ihe dị ka afọ iri atọ tupu Bedel ebido ịsụgharị Baịbụl ahụ , otu bishọp aha ya bụ Wiliam Daniel chọpụtara na ọ ga- esiri ndị mmadụ ezigbo
ike ịghọta Baịbụl ma ọ bụrụ na e dere ya “ n’ asụsụ ha na- amaghị . ”
Ọ bụ ya mere o ji sụgharịa Akwụkwọ Nsọ Grik nke Ndị Kraịst n’ asụsụ Aịrish .
Bedel bidoziri ịsụgharị Akwụkwọ Nsọ Hibru .
Baịbụl a na- akpọ Baịbụl Bedel bụ Akwụkwọ Nsọ Hibru Bedel sụgharịrị na Akwụkwọ Nsọ Grik Wiliam Daniel sụgharịrị .
Baịbụl a bụ Baịbụl mbụ zuru ezu a sụgharịrị n’ asụsụ Aịrish , bụrụkwa
naanị
Baịbụl e nwere n’ asụsụ Aịrish ruo narị afọ atọ sochirinụ .
Bedel ma asụsụ Hibru nke ọma , ma ọ chọtara ụmụ amaala Ayaland abụọ ma asụsụ Aịrish ka ha nyere ya aka sụgharịa Baịbụl ahụ .
Ha ga- esi n’ asụsụ Bekee sụgharịa ya n’ asụsụ Aịrish .
Ka ha na- asụgharị Baịbụl ahụ , Bedel na otu onye ọzọ ma ọ bụ mmadụ abụọ ọzọ ọ tụkwasịrị obi na- eleru amaokwu nke ọ bụla a sụgharịrị anya ma dezigharịa ihe ndị e kwesịrị idezigharị .
O nwekwara akwụkwọ ndị ha leere anya mgbe ha na- asụgharị ya .
Otu n’ ime ha bụ Baịbụl otu ụkọchukwu onye Swizaland aha ya bụ Giovani Diodati sụgharịrị n’ asụsụ Ịtali .
Ọzọ abụrụ
Septuagint
bụ́ Baịbụl a sụgharịrị n’ asụsụ Grik nakwa Baịbụl ochie e dere n’ asụsụ Hibru .
Ndị sụgharịrị Baịbụl Bedel mere ihe ndị sụgharịrị Baịbụl
mekwara .
Ha dere aha Chineke n’ ebe ụfọdụ na Baịbụl a .
Dị ka ihe atụ , ha dere aha Chineke
n’ Ọpụpụ 6 : 3
.
Otú ha si dee ya bụ
“ Iehovah . ”
O nwere ike ịbụ na Bedel ma ọtụtụ n’ ime ndị sụgharịrị Baịbụl
King James Version .
Baịbụl Bedel na ndị òtù ya sụgharịrị dị n’ ọ́ bá akwụkwọ Mash , nke dị́ na Dọblin , n’ Ayaland .
— Gụọ igbe isiokwu ya bụ , “ E Chetara Bedel na Mbọ Ọ Gbara . ”
E MECHARA BIPỤTA YA
Bedel sụgharịchara Baịbụl ahụ n’ afọ 1640 .
Ma o bipụtalighị ya ozugbo ahụ .
Gịnị kpatara ya ?
Otu ihe kpatara ya bụ na ọtụtụ ndị ka na- emegide ya .
Ndị
na- emegide ya dere ihe na- abụghị eziokwu gbasara onye nsụgharị ya kacha mara nke a na- akọ .
Ihe mere ha ji mee ya bụ ka ndị mmadụ ghara inwe mmasị na Baịbụl ahụ ha na- asụgharị .
Ha medịrị ka e jide nwoke ahụ ma tụọ ya mkpọrọ .
Nke ka njọ mechara mee .
N’ afọ 1641 , ndị Ayaland bidoro ịgba ndị Bekee na- achị ha mgba okpuru , bidokwa igbu ha .
Ụfọdụ ndị Ayaland gbara mbọ zoo Bedel n’ agbanyeghị na ọ bụ onye Bekee n’ ihi na ha ma na ọ hụrụ ha n’ anya .
Ma , ndị agha nnupụisi obodo ahụ mechara jide ya ma tụọ ya mkpọrọ .
Ọ gaara adịtekwu ndụ aka .
Ma , otú ebe ha tụkpuru ya si jọọ njọ mere ka ọ nwụọ n’ afọ 1642 .
Ọ dịghịzi ndụ hụ mgbe e mechara bipụta Baịbụl ahụ .
Ihe e dere ná mbido peeji Baịbụl Bedel na ndị òtù ya sụgharịrị n’ ihe dị ka afọ 1640 , na Baịbụl ya ahụ e bipụtara n’ afọ 1685
Ọ fọrọ obere ka e bibie Baịbụl Bedel ahụ mgbe ndị iro ya gara n’ ụlọ ya chọgharịchaa ebe niile ma ò nwere ihe ha ga- enweta , mechaakwa gbaa ụlọ ya ọkụ .
Ma , otu enyi ya ebula ụzọ gaa n’ ụlọ ya wepụ akwụkwọ niile ahụ ha sụgharịrị .
Otu nwoke aha ya bụ Nasisọs Mash , onye mechara ghọọ achịbishọp obodo Amaa , bụrụkwa ụkọchukwu ọnụ na- eru n’ okwu na Chọọchị Ayaland , mechara nweta akwụkwọ ndị ahụ .
Otu onye sayensị aha ya bụ Rọbọt Bọil nyere ya ego ọ ga- eji ebipụta Baịbụl ahụ .
Ọ katara obi bipụta Baịbụl Bedel ahụ n’ afọ 1685 .
BAỊBỤL BEDEL NYEERE NDỊ MMADỤ AKA ỊGHỌTAKWU BAỊBỤL
Ọ bụ eziokwu na ọtụtụ ndị enweghị mmasị na Baịbụl ahụ Bedel sụgharịrị , ma , o nyeere ndị mmadụ aka ịghọtakwu Okwu Chineke .
Ndị ọ kacha nyere aka bụ ndị na- asụ Aịrish , ma ndị nke bí na Ayaland ma ndị nke bí na Skọtland nakwa n’ ọtụtụ ebe ndị ọzọ .
Ha na Chineke nweziri ike ịdị ná mma n’ ihi na ha na- aghọtazi Okwu Chineke n’ asụsụ ala ha .
—
Matiu 5 : 3 ,
6
“ Mgbe mụ na ezinụlọ m bidoro ịgụ Baịbụl Bedel , anyị nụwara Okwu Chineke n’ asụsụ anyị .
O so n’ ihe nyeere anyị aka ịghọta eziokwu dị́ n’ Akwụkwọ Nsọ ”
Baịbụl Bedel ka na- enyere ọtụtụ ndị chọrọ ịmụta eziokwu aka .
Otu nwoke na- asụ asụsụ Aịrish mụtara ihe Baịbụl na- akụzi n’ oge na- adịchabeghị anya .
O kwuru , sị : “ Mgbe mụ na ezinụlọ m bidoro ịgụ Baịbụl Bedel , anyị nụwara Okwu Chineke n’ asụsụ anyị .
O so n’ ihe nyeere anyị aka ịghọta eziokwu dị́ n’ Akwụkwọ Nsọ . ”
Ọ̀ Na- adị Gị Ka Chineke Emechuola Gị Ihu ?
OTU nwoke onye Brazil aha ya bụ Sidnei nwere ihe mberede otu ụbọchị ọ na- egwu egwuregwu na mmiri .
Ọ dị afọ iri abụọ na anọ mgbe ihe a mere .
Ihe mberede ahụ kwarụrụ ya ahụ́ nke na o nweghịzi ebe o nwere ike ịga ma ó jighị ígwè ndị ngwọrọ .
Ọ nọ na- ajụ onwe ya , sị : “ Gịnị ka m mere ?
Gịnị mere Chineke ji kwe ka ihe a mee m ? ”
Anyị nwere ike iche na Chineke emechuola anyị ihu ma agha ma ọ bụ ọdachi kpatara anyị nsogbu , ma ọ bụ ma anyị rịawa ọrịa ma ọ bụ nwee ihe mberede , ma ọ bụkwanụ ma e nwee onye nwụnahụrụ anyị .
O nweela ndị chere otú ahụ n’ oge ochie .
E nwere oge ọtụtụ nsogbu bịaara Job bụ́ otu nwoke dịrị ndụ n’ oge ochie .
O chere na ọ bụ Chineke ka ihe na- eme ya si n’ aka .
Ọ gwara Chineke , sị : “ M na- etiku gị maka enyemaka , ma ị dịghị aza m ; eguzorowo m ọtọ , ka i wee ṅaa m ntị .
Ị na- agbanwe wee na- emeso m ihe n’ obi ọjọọ ; i ji ike gị dum na- ebuso m iro . ”
—
Job 30 : 20 , 21
Job amaghị ebe nsogbu ya si , ọ maghịkwa ihe mere nsogbu ahụ ji bịara ya , ma ọ bụ ihe mere Chineke ji kwe ka ọ bịara ya .
Ma , obi dị anyị ụtọ na Baịbụl agwala anyị ihe mere ụdị nsogbu ndị ahụ ji abịara anyị nakwa ihe anyị kwesịrị ime ma ọ bịara anyị .
CHINEKE Ọ̀ CHỌRỌ KA ANYỊ NA- ATA AHỤHỤ ?
O nwere otu ihe Baịbụl gwara anyị gbasara Chineke .
Ọ sịrị : “ Ihe zuru okè ka ọrụ ya bụ , n’ ihi na ụzọ ya niile bụ ikpe ziri ezi .
Chineke nke kwesịrị ntụkwasị obi , onye ikpe na- ezighị ezi na- adịghị n’ ebe ọ nọ ; onye ezi omume na onye ziri ezi ka ọ bụ . ”
(
Diuterọnọmi 32 : 4
) Ọ bụrụ na Chineke bụ “ onye ezi omume na onye ziri ezi , ” ọ̀ ga- achọ ka ụmụ mmadụ na- ata ahụhụ ?
Ọ̀ ga- eme ka ọdachi dakwasị ha iji gbazie ha ?
O doro anya na ọ gaghị eme otú ahụ .
Baịbụl gwadịrị anyị , sị : “ N’ oge ọnwụnwa , ka onye ọ bụla ghara ịsị : ‘ Ọ bụ Chineke na- anwa m . ’
N’ ihi na a pụghị iji ihe ọjọọ nwaa Chineke , ya onwe ya adịghịkwa anwa onye ọ bụla . ”
(
Jems 1 : 13
) Baịbụl gwakwara anyị na ụmụ mmadụ enweghị nsogbu ọ bụla mgbe Chineke kere ha .
Mgbe o kere Adam na Iv , bụ́ nwoke mbụ na nwaanyị mbụ , ọ rụụrụ ha ebe mara mma ha ga- ebi , tinyere ha ihe niile dị ha mkpa , nyekwa ha ọrụ ga na- eme ha obi ụtọ .
Chineke gwara ha , sị : “ Mụọnụ ọmụmụ , baanụ ụba ma jupụta ụwa . ”
O doro anya na o nweghị ihe kwesịrị ime ka Adam na Iv chewe na Chineke emechuola ha ihu .
—
Jenesis 1 : 28
Ma , nsogbu zuziri ụmụ mmadụ ahụ́ taa .
Kemgbe ụwa , nsogbu na- abịara anyị na- aka njọ n’ ike n’ ike .
Ihe a Baịbụl kwuru gbasara anyị bụ eziokwu : “ Ihe niile e kere eke na- asụkọ ude ma na- anọkọ n’ ihe mgbu ruo ugbu a . ”
(
Ndị Rom 8 : 22
) Gịnị kpataziri nsogbu anyị ?
GỊNỊ MERE ANYỊ JI ATA AHỤHỤ ?
Tupu anyị aghọta ihe mere anyị ji ata ahụhụ , anyị ga- ebugodị ụzọ mata otú ihe si gaa n’ oge ahụ Chineke kere Adam na Iv .
Chineke gwara ha ka ha ghara iri “ mkpụrụ si n’ osisi ịma ihe ọma na ihe ọjọọ . ”
O nyere ha iwu a iji gosi na ọ bụ yanwa kwesịrị ịgwa ha ihe bụ́ ihe ọma na ihe bụ́ ihe ọjọọ .
Ma , otu mmụọ ozi nupụụrụ Chineke isi , onye e mechara kpọwa Ekwensu na Setan , mere ka Adam na Iv nupụrụ Chineke isi .
Ekwensu gwara Iv na ha agaghị anwụ ma ha rie mkpụrụ osisi ahụ Chineke sịrị ha erila .
Ihe ọ na- ekwu bụ na Chineke ghaara ha ụgha .
Setan gwakwara Iv na Chineke achọghị ka ha nweta ikike ikpebi ihe bụ́ ihe ọma na ihe bụ́ ihe ọjọọ .
(
Jenesis 2 : 17 ;
3 : 1-6
) Ihe ihe a Setan kwuru pụtara bụ na ihe ga- aka adịrị ụmụ mmadụ mma ma ọ bụrụ na ọ bụghị Chineke na- achị ha .
Ihe a niile mere ka ọ dị mkpa ka a chọpụta otu ihe dị ezigbo mkpa , ya bụ , ọ̀ bụ Chineke kwesịrị ịchị ụmụ mmadụ ?
O nwekwara ihe ọzọ Ekwensu kwuru .
O kwuru na ihe mere ụmụ mmadụ ji efe Chineke bụ maka ihe ọma Chineke na- emere ha .
Ekwensu gwara Chineke gbasara Job , sị : “ Ọ̀ bụ na ị gbaghị ya ogige gburugburu , gbaakwa ụlọ ya na ihe niile o nwere ogige gburugburu ?
.
.
.
Ma , iji nwee ihe dị iche , biko , matịa aka gị , metụ ihe niile o nwere , lee ma ọ́ gaghị akọcha gị n’ ihu gị . ”
(
Job 1 : 10 , 11
) Ihe a Setan kwuru gbasara Job gbasakwara mmadụ niile .
Ọ na- ekwu na o nweghị mmadụ ọ bụla ji obi ya niile efe Chineke .
OLEE OTÚ CHINEKE GA- ESI DOZIE OKWU A ?
Olee otú kacha mma Chineke ga- esi edozi okwu ahụ , ya ebie kpamkpam ?
Chineke maara ihe niile .
Ọ ma otú kacha mma isi dozie ya , anyị aghara iche na o mechuola anyị ihu .
(
Ndị Rom 11 : 33
) Ọ hapụrụ ka ụmụ mmadụ chịa onwe ha ruo oge ụfọdụ ka o doo ewu na ọkụkọ anya onye ọchịchị ya kacha mma .
Nsogbu ndị na- echi ụmụ mmadụ ọnụ n’ ala taa emeela ka o doo anya na ọchịchị ụmụ mmadụ akụọla afọ n’ ala .
Ha enwebeghị ike ime ka udo dịrị .
Ha enwebeghị ike ime ka obi ruo ndị mmadụ ala .
Ha enwebeghịkwa ike ime ka ụmụ mmadụ na- enwe obi ụtọ .
Ha emeekwala ka ụwa retọọ .
Nke a na- emekwu ka o doo anya na ihe a Baịbụl kwuru bụ eziokwu : “ Ọ dịrịghị mmadụ nke na- eje ije ọbụna iduzi nzọụkwụ ya . ”
(
Jeremaya 10 : 23
) Ọ bụ naanị ọchịchị Chineke ga- enweli ike ime ka ụmụ mmadụ nwee udo , obi ụtọ , na ọganihu ruo mgbe ebighị ebi n’ ihi na ọ bụ ihe Chineke zubere ime .
—
Aịzaya 45 : 18
Oleezi otú Chineke ga- esi mee ka ihe dịrị ụmụ mmadụ otú o bu n’ obi kee ha ?
Jizọs gwara ndị na- eso ụzọ ya ka ha na- ekpe ekpere , sị : “ Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe . ”
(
Matiu 6 : 10
) N’ oge na- adịghị anya , mgbe Alaeze Chineke ga- achịwa ụwa , Chineke ga- eme ka ihe niile na- eme ka ụmụ mmadụ na- ata ahụhụ kwụsị .
(
) O nweghịzi onye ga- ada ogbenye , ọrịa na ọnwụ agaghịkwa adị .
Baịbụl kwuru na Chineke “ ga- anapụta ogbenye nke na- eti mkpu enyemaka . ”
(
Abụ Ọma 72 : 12-14
) Baịbụl kwukwara na n’ oge ahụ , “ ọ dịghị onye bi na ya nke ga- asị : ‘ Ana m arịa ọrịa . ’ ”
(
Aịzaya 33 : 24
) Jizọs kwudịrị na “ oge awa na- abịa mgbe ndị niile nọ n’ ili ncheta ga- anụ olu ya wee pụta . ”
(
Jọn 5 : 28 , 29
) Nkwa ndị a Chineke kwere anyị na- atọgbu anyị atọgbu .
Inwe okwukwe na Chineke ga- emezu nkwa ndị o kwere ga- enyere anyị aka ka anyị ghara iche na o mechuola anyị ihu
IHE GA- ENYERE GỊ AKA KA Ị GHARA ICHE NA CHINEKE EMECHUOLA GỊ IHU
Mgbe ihe dị ka afọ iri na asaa gachara Sidnei nwechara ihe mberede ahụ anyị kọrọ gbasara ya ná mbido , ọ sịrị : “ O nweghị mgbe ọ bụla m chere na ọ bụ Jehova Chineke kpatara ihe mberede ahụ .
Ma , mgbe ihe ahụ mere m , eweere m na o mechuola m ihu .
O nwere ụbọchị ndị ọ na- abụ m cheta na m daziri ngwọrọ , obi ana-ajọ m njọ , mụ ana-ebe ákwá .
Ma , amụtala m na Baịbụl na ihe mberede ahụ m nwere abụghị ihe Chineke ji taa m ahụhụ .
Baịbụl kwuru na ‘ oge ọdachi na ihe a na- atụghị anya ya na- abịakwasị anyị niile . ’
Ekpere m na- ekpegara Jehova na amaokwu ụfọdụ m na- agụta na Baịbụl na- eme ka m ghara ịna-echegbu onwe m , na- enyekwara m aka ka mụ na Chineke na- adịkwu ná mma . ”
—
Ekliziastis 9 : 11 ;
Abụ Ọma 145 : 18 ;
2 Ndị Kọrịnt 4 : 8 , 9 ,
16
Ọ bụrụ na anyị amata ihe mere Chineke ji kwe ka anyị na- ata ahụhụ , matakwa na ọ ga- eme ka anyị kwụsị ịta ahụhụ n’ oge na- adịghị anya , ọ ga- enyere anyị aka ịkwụsị ịna-eche na Chineke emechuola anyị ihu .
Baịbụl gwara anyị na Chineke “ na- akwụ ndị na- achọsi ya ike ụgwọ ọrụ . ”
Ọ dịghị onye nwere okwukwe na ya na Ọkpara ya nke a ga- emechu ihu .
—
Ndị Hibru 11 : 6 ;
Ndị Rom 10 : 11
Ajụjụ Ndị Baịbụl Zara
Gịnị mere e ji dee amụma ndị e dere na Baịbụl ?
Gịnị mere Baịbụl ji kwuo ihe ndị ga- eme n’ oge anyị a ?
—
Luk 21 : 10 , 11
E dere ọtụtụ amụma na Baịbụl , deekwa ihe niile gbasara otú ha ga- esi mee .
O nweghị mmadụ ga- ekwuli ihe ga- eme n’ ọdịnihu , kwuokwa otú ọ ga- esi mee , ya emee otú ahụ o si kwuo ya .
Ma , amụma ndị e buru na Baịbụl na- emezucha .
Ọ na- egosi na Baịbụl bụ Okwu Chineke n’ eziokwu .
—
Gụọ
Jọshụa 23 : 14 ;
2 Pita 1 : 20 , 21
Amụma Baịbụl ndị mezurulanụ na- eme ka anyị nwee okwukwe siri ike n’ ebe Chineke nọ .
(
Ndị Hibru 11 : 1
) Ha na- emekwa ka obi sie anyị ike na nkwa niile Chineke kwere anyị ga- emezucha .
N’ eziokwu , amụma ndị e buru na Baịbụl na- eme ka anyị nwee olileanya .
—
Abụ Ọma 37 : 29 ;
Ndị Rom 15 : 4
Olee uru amụma ndị e buru na Baịbụl na- abara anyị ?
Chineke ji ụfọdụ amụma ndị e dere na Baịbụl gwa ndị ya ihe ha ga- eme .
Dị ka ihe atụ , mgbe ndị mbụ soro ụzọ Jizọs hụrụ ka amụma ụfọdụ e buru gbasara ibibi Jeruselem na- emezu , ha si na Jeruselem gbapụ .
Mgbe e mechara bibie Jeruselem n’ ihi na ọtụtụ ndị bi na ya jụrụ Jizọs , ọkọ akọghị ndị na- eso ụzọ Jizọs .
—
Luk 21 : 20-22
Amụma ndị na- emezu taa na- egosi na n’ oge na- adịghị anya , Alaeze Chineke ga- ebibi ọchịchị ụmụ mmadụ niile .
(
Daniel 2 : 44 ;
Luk 21 : 31
) Ọ bụ ya mere onye ọ bụla ji kwesị ịgbasi mbọ ike ugbu a na- eme ihe dị Jizọs Kraịst mma ebe ọ bụ Eze Chineke họpụtara ka ọ na- achị n’ Alaeze ya .
—
Luk 21 : 34-36
Ụlọ Nche Ọktoba 1 , 2015
Ọ̀ Badịrị Uru Ikpe Ekpere ?
Isiokwu Ndị Dị na Magazin A
Gịnị Mere Ndị Mmadụ Ji Ekpe Ekpere ?
Ihe a ndị a kwuru gosiri na e nwere ọtụtụ ihe mere ndị mmadụ ji ekpe ekpere nakwa na ụfọdụ na- arịọ ihe dị mma , ndị ọzọ ana-arịọ ihe na- enweghị isi .
Ụfọdụ na- esi n’ ala ala obi ha ekpe ekpere , ma ndị ọzọ anaghị eji obi ha niile ekpe ekpere .
Ọtụtụ nde mmadụ taa na- ekpe ekpere .
E nwekwara ọtụtụ ihe ndị ha na- arịọ maka ya .
Ụfọdụ n’ ime ha bụ ka ha mee nke ọma n’ ule , ka òtù egwuregwu ha nwere mmasị na ya merie , nakwa ka Chineke nyere ha aka ilekọta ezinụlọ ha nke ọma .
Nchọpụta e mere gosiri na ndị na- anaghị aga chọọchị na- ekpedị ekpere mgbe niile .
Ị̀ na- ekpe ekpere ?
Ọ bụrụ na ị na- ekpe ekpere , gịnị ka ị na- arịọ maka ya ?
Ma ị̀ na- ekpe ma ị́ naghị ekpe , i nwere ike ịna-eche , sị : ‘ Ikpe ekpere ọ̀ badịrị uru ?
È nwere onye na- ege ntị n’ ekpere anyị ? ’
Otu nwoke na- ede akwụkwọ chere na naanị ihe ekpere na- emere onye nwere nsogbu bụ ime ka nsogbu ya pụtụ ya n’ obi .
Ụfọdụ ndị na- ahụ maka ọgwụ na ahụ́ ike ekwuokwala ụdị ihe ahụ .
Ha sịrị na ekpere bụ “ ọgwụ n’ ụdị nke ya . ”
Ọ̀ pụtara na ndị mmadụ na- ekpe ekpere naanị iji mezuo iwu ma ọ bụ iji nwetatụ onwe ha ?
Ihe Baịbụl kwuru gosiri na ekpere abụghị naanị ihe mmadụ na- eme iji nwetatụ onwe ya .
O kwuru na e nwere onye na- ege ntị n’ ekpere anyị ma ọ bụrụ na anyị na- arịọ ihe kwesịrị ekwesị nakwa otú kwesịrị ekwesị .
Ọ̀ bụ eziokwu ?
Ka anyị lee ihe ụfọdụ mere mmadụ kwesịrị iji kwere na e nwere onye na- ege ntị n’ ekpere anyị .
È Nwere Onye Na- ege Ntị n’ Ekpere Anyị ?
Ụfọdụ ndị chere na mmadụ ikpe ekpere bụ igbu oge , na e nweghị onye na- ege ntị n’ ekpere anyị .
E nweela ndị gbalịrịnụ kpee ekpere , ma ya adị ha ka a zaghị ekpere ha .
Otu onye na- ekweghị na Chineke dị nọkatara sị ka ya gwagodị onye o chere ndị mmadụ na- asị na ọ bụ Chineke okwu .
O kpeziri ekpere sị ka Chineke takwunyere ya obere ihe ka ọ nụ , ma , Chineke ekwughị ihe ọ bụla .
Ma , Baịbụl gwara anyị na Chineke dị nakwa na ọ na- anụ ekpere .
Ọtụtụ afọ gara aga , Baịbụl kwuru , sị : ‘ Chineke aghaghị imere gị amara mgbe ọ nụrụ mkpu ákwá gị ; ọ ga- aza gị ozugbo ọ nụrụ ya . ’
(
Aịzaya 30 : 19
) Ebe ọzọ na Baịbụl kwuru na “ ekpere ndị ziri ezi bụ ihe na- atọ ya ụtọ . ”
—
Ilu 15 : 8
Jizọs kpegaara Nna ya ekpere , “ a nụkwara olu ya . ”
—
Ndị Hibru 5 : 7
Baịbụl kwukwara gbasara ụfọdụ ndị a zara ekpere ha .
Otu amaokwu Baịbụl kwuru na Jizọs kpesiri ekpere ike ma “ rịọ Onye ahụ nke nwere ike ịzọpụta ya n’ ọnwụ arịrịọ , a nụkwara olu ya . ”
(
) Na
Daniel 9 : 21
2 Ihe E Mere 7 : 1
, e dekwara ekpere ndị ọzọ Chineke zara .
Oleezi ihe mere o ji adị ụfọdụ ka a naghị aza ekpere ha ?
Ọ bụrụ na anyị chọrọ ka a za ekpere anyị , anyị kwesịrị ikpegara naanị Chineke , onye aha ya bụ Jehova ,
*
ekpere , ọ bụghị chi ọ bụla ọzọ ma ọ bụ ndị nna ochie .
Chineke chọrọ ka anyị na- arịọ ya ihe “ dị ka uche ya si dị . ”
Ọ bụrụ na ihe anyị na- arịọ bụ dị ka uche Chineke si dị , Chineke kwuru na ya ‘ ga- anụ olu anyị . ’
(
1 Jọn 5 : 14
) N’ ihi ya , ọ bụrụ na anyị chọrọ ka a za ekpere anyị , anyị kwesịrị ịmata onye Chineke ahụ e kwuru okwu ya na Baịbụl bụ , matakwa ihe bụ́ uche ya .
Ọtụtụ ndị kweere na ekpere abụghị naanị ihe e ji ama ndị na- aga chọọchị .
Kama , na Chineke na- anụ ekpere ma na- azakwa ya .
Otu nwoke onye Kenya aha ya bụ Isaac , kwuru , sị : “ M kpere ekpere ka Chineke nyere m aka ịghọta Baịbụl .
Obere oge m kpechara ekpere ahụ , otu onye abịakwute m bido kụziwere m Baịbụl . ”
Otu nwaanyị Filipinz aha ya bụ Hilda chọrọ ịkwụsị ịṅụ sịga .
Mgbe ọ gbalịchara ike ya ka ọ kwụsị ịṅụ sịga , ma o nweghị isi , di ya gwara ya , sị : “ Rịọnụ Chineke ka o nyere gị aka . ”
O mere ihe a di ya gwara ya .
O mechara kwuo , sị : “ Otú Chineke si nyere m aka tụrụ m n’ anya .
O mere ka ịṅụ sịga kwụsị ịna-agụ m agụụ .
M mechara kwụsị ịṅụ sịga . ”
Chineke ọ̀ ga- emere gị ihe ị chọrọ ka o meere gị , nke dị ka uche ya si dị ?
Ihe Mere Chineke Ji Chọọ Ka Anyị Na- ekpegara Ya Ekpere
Chineke chọrọ ka gị na ya na- adị ná mma .
Ọ bụrụ na enyi na enyi ana-akparịta ụka , ha ga na- adịkwu ná mma .
Chineke chọkwara ka anyị na- agwa ya okwu ka anyị na ya na- adịkwu ná mma .
Ọ sịrị : “ Unu ga- akpọku m , bịakwa kpekuo m ekpere , m ga- egekwa unu ntị . ”
(
Jeremaya 29 : 12
) Ọ bụrụ na ị na- agwa Chineke okwu , ị ‘ ga- abịaru ya nso , yanwa ga- abịarukwa gị nso . ’
(
Jems 4 : 8
) Baịbụl gwara anyị , sị : “ Jehova nọ ndị niile na- akpọku ya nso . ”
(
Abụ Ọma 145 : 18
) Anyị na Chineke ga na- adịkwu ná mma ma anyị na- ekpegara ya ekpere .
“ Jehova nọ ndị niile na- akpọku ya nso . ”
—
Chineke chọrọ inyere gị aka .
Jizọs kwuru , sị : “ Ònye n’ etiti unu ka nwa ya nwoke ga- arịọ achịcha—ọ gaghị enye ya nkume , ka ọ̀ ga- enye ya ?
Ma ọ bụ , ma eleghị anya , ya arịọ azụ̀—ọ gaghị enye ya agwọ , ka ọ̀ ga- enye ya ?
Ya mere , ọ bụrụ na unu maara otú e si enye ụmụ unu ezi onyinye .
.
.
lee ka Nna unu nke nọ n’ eluigwe ga- esi nye ndị na- arịọ ya ihe ọma karị ! ”
(
Matiu 7 : 9-11
) N’ eziokwu , Chineke chọrọ ka ị na- ekpegara ya ekpere n’ ihi na ihe banyere gị “ na- emetụ ya n’ obi . ”
Ọ chọkwara inyere gị aka .
(
1 Pita 5 : 7
) O kwudịrị ka ị na- akọrọ ya nsogbu gị .
Baịbụl gwara anyị , sị : “ Unu echegbula onwe unu banyere ihe ọ bụla , kama n’ ihe niile , jirinụ ekpere na ịrịọsi arịrịọ ike na inye ekele mee ka Chineke mara ihe unu na- arịọ . ”
—
Ndị Filipaị 4 : 6
E kere ụmụ mmadụ ka ife Chineke na- agụ ha agụụ .
Ndị ọkachamara n’ ihe banyere otú ahụ́ mmadụ si arụ ọrụ achọpụtala na ikpe ekpere na- agụ ọtụtụ narị nde mmadụ agụụ , ọbụnadị ụfọdụ ndị na- ekweghị na Chineke dị na ụfọdụ ndị chere na mmadụ enweghị ike ịmata ma Chineke ọ̀ dị .
Ihe a gosiri na e kere ụmụ mmadụ otú ọ ga na- agụ ha agụụ ife Chineke .
Jizọs kwuru , sị : “ Obi ụtọ na- adịrị ndị maara mkpa ime mmụọ ha . ”
(
Matiu 5 : 3
) Otu n’ ime ihe anyị ga- eme iji gboo mkpa a bụ ịna-ekpegara Chineke ekpere mgbe niile .
Olee uru ọ ga- abara anyị ma anyị na- ekpegara Chineke ekpere dị ka ọ gwara anyị ka anyị na- eme ?
Uru Ekpere Ga- abara Gị
Tupu gị emee ihe ọ bụla , i nwere ike ibu ụzọ jụọ onwe gị , sị : ‘ Olee uru ihe a ga- abara m ? ’
Ma , ọ bụrụ na mmadụ ajụọ ma ekpere ọ̀ ga- abara ya uru , ọ̀ pụtara na ọ na- achọ naanị ọdịmma onwe ya ?
Mba .
Anyị na- achọkarị ịma ma à ga- aza ekpere anyị .
E nwedịrị mgbe onye ezi omume bụ́ Job jụrụ , sị : “ Ọ bụrụ na mụ akpọọ ya , ọ̀ ga- aza m ? ”
—
Job 9 : 16
N’ isiokwu ndị bú nke a ụzọ , anyị kwuru ihe gosiri na ekpere abụghị naanị ihe mmadụ ji enwetatụ onwe ya ma ọ bụkwanụ ihe e ji ama ndị na- aga chọọchị .
Ezi Chineke anyị na- ege ntị n’ ekpere anyị .
Ọ bụrụ na anyị esi otú kwesịrị ekwesị na- ekpe ekpere ma na- arịọ ihe kwesịrị ekwesị , ọ ga- ege anyị ntị .
Ọ gbadịrị anyị ume ka anyị bịaruo ya nso .
(
) Ma , olee uru ekpere ga- abara anyị ma anyị na- ekpe ya mgbe niile ?
Ka anyị lee ụfọdụ n’ ime ha .
Obi ga- eru gị ala .
Ị̀ na- echegbukarị onwe gị ma nsogbu bịara gị ?
Ọ bụ n’ ụdị oge a ka Baịbụl gwara anyị ka anyị ‘ na- ekpe ekpere n’ akwụsịghị akwụsị , ’ nakwa ka anyị ‘ mee ka Chineke mara ihe anyị na- arịọ . ’
(
1 Ndị Tesalonaịka 5 : 17 ;
) Baịbụl mere ka obi sie anyị ike na ọ bụrụ na anyị ekpegara Chineke ekpere , na “ udo nke Chineke nke karịrị echiche niile ga- eche obi [ anyị ] na ike iche echiche [ anyị ] nche . ”
(
Ndị Filipaị 4 : 7
) Obi ga- eru anyị ala ma anyị gwa Nna anyị nke eluigwe ihe na- enye anyị nsogbu n’ obi .
Chineke gwadịrị anyị ka anyị mee otú ahụ .
N’ Abụ
Ọma 55 : 22
, ọ gwara anyị , sị : “ Tụkwasị Jehova ibu arọ gị , ya onwe ya ga- akwadokwa gị . ”
“ Tụkwasị Jehova ibu arọ gị , ya onwe ya ga- akwadokwa gị . ”
—
Abụ Ọma 55 : 22
Ọtụtụ ndị bí n’ ebe dị iche iche n’ ụwa achọpụtala na ikpe ekpere na- eme ka obi ruo ha ala .
Otu nwaanyị Saụt Koria aha ya bụ Hee Ran , kwuru , sị : “ Ọ na- abụ
m nwee ezigbo nsogbu , kpee ekpere gbasara ya , ya adị m ka è bupụrụla m nsogbu ahụ .
M na- enwezi ike idi ya . ”
Nwaanyị Filipinz aha ya bụ Cecilia , kwuru , sị : “ M na- echegbukarị onwe m gbasara otú m ga- esi elekọta ụmụ m na mama m nká na ọrịa na- anaghịzi ekwe mata onye m bụ .
Ma , ekpere na- enyere m aka ịna-eme ihe ndị m na- eme kwa ụbọchị ma ghara ịna-echegbukarịzi onwe m .
Ama m na Jehova ga- enyere m aka ilekọta ha . ”
A ga- akasi gị obi , nyekwa gị ike ị ga- eji die nsogbu bịaara gị .
Ọ bụrụ na e nwere nsogbu tara akpụ gị na ya na- alụ ma ọ bụkwanụ nke nwere ike ịta isi gị , ikpegara Chineke “ nke nkasi obi niile ” ekpere nwere ike ime ka i nweta onwe gị .
Baịbụl kwuru na ọ “ na- akasi anyị obi ná mkpagbu anyị niile . ”
(
2 Ndị Kọrịnt 1 : 3 , 4
) Dị ka
ihe atụ , e nwere mgbe otu ihe na- enye Jizọs nsogbu n’ obi , ya ‘ egbuo ikpere n’ ala malite ikpe ekpere . ’
Gịnị meziri ?
“ Otu mmụọ ozi nke si n’ eluigwe pụtara ìhè n’ ihu ya wee mee ka ọ dị ike . ”
(
Luk 22 : 41 ,
43
) N’ otu oge ndị ọjọọ nwara imenye Nehemaya , bụ́ ohu Chineke , egwu ka ọ kwụsị ịrụ ọrụ Chineke nyere ya , o kpere ekpere , sị : “ Ma ugbu a , mee ka aka m dị ike . ”
Ihe ndị mechaziri mee gosiri na Chineke nyeere ya aka ka ọ ghara ịtụ onye ọ bụla egwu , ya arụchaakwa ihe ọ chọrọ ịrụ .
(
Nehemaya 6 : 9-16
) Otu nwoke onye Gana aha ya bụ Reginald kwuru otú ekpere si enyere ya aka .
Ọ sịrị : “ M kpee ekpere , karịchaa , mgbe m nwere ezigbo nsogbu , ọ na- adị m ka m̀ hụrụ onye ga- enyeliri m aka , kọọrọ ya nsogbu m , ya asị mụ enyela onwe m nsogbu . ”
N’ eziokwu , Chineke nwere ike ịkasi anyị obi ma anyị kpegara ya ekpere .
A ga- enye gị amamihe sí n’ aka Chineke .
Mkpebi ụfọdụ anyị na- eme nwere ike imetụta anyị na ndị ikwu na ibe anyị ruo ọtụtụ afọ .
Olee otú anyị ga- esi mee mkpebi ndị ga- abara anyị uru ?
Baịbụl kwuru , sị : “ Ọ bụrụ na e nwere onye ọ bụla n’ ime unu amamihe kọrọ [ karịchaa iji die nsogbu ndị bịaara ya ] , ka ọ na- arịọ Chineke , n’ ihi na ọ na- eji mmesapụ aka enye mmadụ niile ihe , n’ akọchaghịkwa ha ; ọ ga- enye onye ahụ amamihe . ”
(
Jems 1 : 5
) Ọ bụrụ na anyị arịọ Chineke ka o nye anyị amamihe , o nwere ike iji mmụọ nsọ ya nyere anyị aka ime mkpebi bara uru .
Anyị nwedịrị ike ịrịọ ya ka o nye anyị mmụọ nsọ n’ ihi na Jizọs kwuru na ‘ Nna anyị nke nọ n’ eluigwe ga- enye ndị na- arịọ ya mmụọ nsọ . ’
—
Luk 11 : 13
Kwabena bụ́ onye Gana kwuru , sị : “ M kpere ekpere ọtụtụ ugboro ka Jehova nyere m aka ka m mee mkpebi bara uru ”
Jizọs madị na ya kwesịrị ịrịọ Nna ya ka o nyere ya aka mgbe ọ chọrọ ime mkpebi ndị dị ezigbo mkpa .
Baịbụl gwara anyị na n’ otu abalị , mgbe ọ chọrọ ịhọrọ ụmụ nwoke iri na abụọ ga- abụ ndịozi ya , ọ ‘ nọgidere n’ abalị ahụ dum na- ekpeku Chineke ekpere . ’
—
Luk 6 : 12
Chineke nyeere Jizọs aka ime mkpebi dị mma .
E nwekwara ọtụtụ ndị ọzọ Chineke zara ekpere ha mgbe ha rịọrọ ya ka o nyere ha aka ime mkpebi dị mma .
Otu nwaanyị Filipinz aha ya bụ Regina kọrọ ọtụtụ nsogbu ndị o diri mgbe di ya nwụrụ .
Ọ sịrị na o siiri ya ike ilekọta onwe ya na ezinụlọ ya , nakwa na a chụrụ ya n’ ọrụ , ya esiere ya ike ịzụ ụmụ ya abụọ .
Gịnị nyeere ya aka ime mkpebi bara uru ?
Ọ sịrị : “ Atụkwasịrị m Jehova obi ma rịọ ya ka o nyere m aka . ”
Otu nwoke onye Gana aha ya bụ Kwabena kwuru ihe mere o ji rịọ Chineke ka o nyere ya aka .
Ọ sịrị : “ A chụrụ m n’ ọrụ n’ ebe a na- akwụ m ezigbo ụgwọ . ”
Mgbe ọ na- eche gbasara ọrụ ọ ga na- arụzi , o kwuru , sị : “ M kpere ekpere ọtụtụ ugboro ka Jehova nyere m aka ka m mee mkpebi bara uru . ”
O kwukwara , sị : “ O doro m anya na ọ bụ Jehova nyeere m aka ịhọta ọrụ m ji na- akpa afọ m , nke na- enyekwa m ohere ime ihe ndị gbasara ofufe m na- efe Chineke . ”
Ọ bụrụ na ị na- ekpegara Chineke ekpere maka ihe ndị ga- emetụta adịm ná mma gị na ya , ọ ga- azakwa ekpere gị .
Anyị ekwuola uru ụfọdụ ekpere nwere ike ịbara gị .
( Ị chọọ ịmatakwu uru ekpere bara , gụọ igbe isiokwu ya bụ “
Uru Ekpere Bara
. ” )
Ma , ọ bụrụ na ị chọrọ ka ekpere baara gị uru , i kwesịrị ibu ụzọ mata onye Chineke bụ , matakwa ihe bụ uche ya .
Gbalịa gwa Ndịàmà Jehova ka ha na- abịa akụziri gị Baịbụl .
I nwere ike isi otú a bido ịbịaru “ Onye na- anụ ekpere ” nso .
—
Abụ Ọma 65 : 2
Ị̀ Maara ?
Olee ihe ndị siiri Herọd ike mgbe ọ na- arụghachi ụlọ nsọ dị́ na Jeruselem ?
Mgbe Sọlọmọn rụrụ ụlọ nsọ Jeruselem , ọ rụrụ ya n’ elu ugwu ma jiri mgbidi gbaa ya ogige ma n’ ebe ọwụwa anyanwụ ma n’ ebe ọdịda anyanwụ nke ugwu ahụ .
Ọ rụrụ ya ya e nwee steepụ ndị dị gburugburu ụlọ nsọ ahụ .
Ma , Herọd chọrọ ka ụlọ nsọ ahụ maa mma karịa otú Sọlọmọn si rụọ ya .
Ọ bụ ya mere o ji malite ịrụgharị ya na ime ka o bukwuo ibu .
Ndị ọrụ Herọd rụgharịrị ụlọ nsọ ahụ , mee ka ala dị́ n’ ebe ugwu ụlọ nsọ ahụ sakwuo mbara , rụnyekwuokwa steepụ na ya .
N’ ebe ndịda ụlọ nsọ ahụ , ha mere ka ebe ikpo okwu sakwuo mbara , rụnyekwuo ihe ruru mita iri atọ na abụọ na ya .
Ma , ha bu ụzọ rụọ mgbidi ndị siri ezigbo ike gburugburu ụlọ nsọ ahụ .
Mgbidi ndị ahụ nwekwara ebe ndị e ji nkume rụọ ihe ndị nwere oghere e nwere ike isi na ha gafere .
Ha rụgidere mgbidi ahụ ogo ya eruo mita iri ise .
Herọd gbara mbọ ka ihe ọ na- arụ ghara ịkpasu ndị Juu iwe ma ọ bụ nye ndị na- eje ozi ma ọ bụ ndị na- achụ àjà n’ ụlọ nsọ ahụ nsogbu .
Onye Juu bụ́ ọkọ akụkọ ihe mere eme aha ya bụ Josifọs kwuru na Herọd kụzidịịrị ndị nchụàjà ndị Juu otú e si eji nkume edo ụlọ , kụziekwara ha ịkwa nkà , ka onye na- erughị eru ịbanye n’ ebe ndị e doro nsọ ghara ịga ebe ahụ rụọ ọrụ .
Herọd nwụrụ tupu a rụgharịchaa ụlọ nsọ ahụ .
Malite mgbe Herọd bidoro ịrụgharị ya ruo n’ afọ 30 Oge Ndị Kraịst , afọ iri anọ na isii agaala .
(
Jọn 2 : 20
) Ọ bụzi nwa nwa Herọd , bụ́ Agrippa nke Abụọ , rụgharịchara ya n’ ihe dị ka n’ afọ 50 Oge Ndị Kraịst .
Gịnị mere ndị Mọlta ji chee na Pọl onyeozi bụ ogbu ọchụ ?
Ebe chi nwaanyị na- ekpe ikpe ziri ezi ( ọ bụ ya nọ n’ aka ekpe ) na- eti chi nwaanyị na- ekpe ikpe mkpegbu ihe
O nwere ike ịbụ n’ ihi na ụfọdụ ndị Mọlta na- ekpe okpukpe ndị Grik .
Ka anyị leba anya n’ ihe a kọrọ n’ akwụkwọ Ọrụ Ndịozi gbasara mgbe ụgbọ mmiri Pọl hà ji eme njem kpuru na Mọlta .
Mgbe ha si ná mmiri ahụ pụta , ndị Mọlta kwanyeere ha ọkụ maka oyi na- atụ ha .
Ma , mgbe Pọl buuru otu ùkwù nkụ tụkwasị n’ ọkụ ahụ , otu ajụala pụtara ma gbakụọ ya n’ aka .
Mgbe ndị obodo ahụ hụrụ ihe a , ha sịrị : “ N’ ezie , nwoke a bụ ogbu ọchụ , ọ bụ ezie na o si n’ oké osimiri pụta n’ enweghị ihe mere ya , ahụhụ kwesịrị ihe o metara ekweghị ka ọ dịrị ndụ . ”
—
Ọrụ Ndịozi 28 : 4
Okwu Grik a sụgharịrị “ ahụhụ kwesịrị ihe o metara ” bụ
“ di ’ ke . ”
Okwu a pụtakwara ikpe ziri ezi .
Ma n’ akụkọ ifo ndị Gris , Dike bụ aha ha na- akpọ chi ha bụ́ chi nwaanyị na- ekpe ikpe ziri ezi .
Ha chere na ọ bụ ya na- ahụ maka ihe gbasara ụmụ mmadụ .
E nwee onye megburu ibe ya , ma , ndị ọzọ amaghị gbasara ya , Dike na- akọrọ chi ọzọ a na- akpọ Zus , ka e nwee ike ịta onye ahụ ahụhụ .
Ọ bụ ya mere otu akwụkwọ ji kwuo na ọ ga- abụ na ndị Mọlta nọ na- eche na ‘ n’ agbanyeghị na Pọl lanahụrụ ọnwụ n’ ókè osimiri ahụ ,
Dike
bụ́ chi nwaanyị ahụwala ya ama maka ihe ọjọọ o mere , na- achọkwa ugbu a iji ajụala memilaa ya . ’
Ma , ndị Mọlta gbanwere obi ha mgbe ha hụrụ na o nweghị ọkọ kọrọ Pọl .
Ama M Ugbu A na M Ga- enyeliri Ndị Ọzọ Aka
NDỤ M BIRI NA MBỤ :
A mụrụ m n’ obodo Akụl dị́ na Gụatemala .
Obodo a dịpụrụ adịpụ , dịrịkwa n’ ugwu .
Ezinụlọ anyị bụ ndị agbụrụ Izụl bụ́ ndị Maya .
M na- asụ asụsụ anyị bụ́ Izụl , na- asụkwa Spanish .
N’ oge a mụrụ m , a na- alụ agha na Gụatemala .
A lụọla agha a afọ iri abụọ tupu a mụọ m .
Mgbe a mụchara m , a lụgidekwara ya ruo afọ iri na isii .
Ọtụtụ ndị Izụl nwụrụ n’ oge a na- alụ agha a .
Mgbe m dị afọ anọ , nwanne m nwoke dị́ afọ asaa ji obere bọmbụ a na- eji aka atụ na- egwu egwu , ya agbawaa .
Bọmbụ ahụ tkpọrọ m anya ma gbuo nwanne m ahụ .
A kpọgara m n’ ụlọ akwụkwọ a na- elekọta ụmụaka kpuru ìsì n’ isi obodo Gụatemala .
Ebe ahụ ka m nọ mụta otú e si agụ ihe e dere ná mkpụrụ akwụkwọ ndị ìsì .
Ndị na- arụ n’ ụlọ akwụkwọ ahụ anaghị ekwe ka mụ na ụmụaka ndị ọzọ kpuru ìsì na- ekwurịta okwu .
Ụmụ akwụkwọ ibe m anaghịkwa akpa m nso .
Aghọtachaghị m ihe mere ha ji na- eme m otú a .
Owu na- amakarị m .
Ọ na- agụsi m agụụ ike ka oge anyị ji aga ezumike ọnwa abụọ n’ afọ ruwe eruwe ka m gaa hụ mama m n’ ihi na ọ na- eji nwayọọ emeso m ihe , na- egosikwa m obiọma .
Ma , ọ nwụrụ mgbe m dị afọ iri .
Ọnwụ ya gbawara m obi n’ ihi na ọ bụ naanị ya ka m ma hụrụ m n’ anya .
Mgbe m dị afọ iri na otu , m laghachiri n’ obodo anyị , soro nwanne m nwoke na ezinụlọ ya biri .
Ha na- akpa afọ m , ma , o nweghị onye n’ ime ha chọrọ ịma otú obi na- adị m .
Mgbe ụfọdụ , m na- ajụ Chineke , sị : “ Gịnị mere mama m ji nwụọ ?
Gịnị mere i ji kwe ka m kpuo ìsì ? ”
Ndị mmadụ gwara m na ihe ndị a mere m bụ otú Chineke si chọọ ya .
M weere ya na obi fere Chineke azụ nakwa na ọ naghị eche banyere m .
Naanị ihe mere egbughị m onwe m bụ na o nweghị ihe m hụrụ m ga- eji gbuo onwe m .
Ndị mmadụ na- eme m ihe masịrị ha n’ ihi na m kpuru ìsì .
Mgbe m dị obere , e dinara m n’ ike ugboro ugboro .
O nweghị onye m kọọrọ ihe ndị a ndị mmadụ mere m n’ ihi na echeghị m na o nwere onye chọrọ ịma banyere m .
Ọ na- esi ike ndị mmadụ ekwunyere m okwu , o nweghịkwa onye m na- ekwunyere okwu .
M na- anọrọ onwe m , obi ana-ajọ m njọ , o nweghịkwa onye m tụkwasịrị obi .
OTÚ BAỊBỤL SI GBANWEE NDỤ M :
Mgbe m dị afọ iri na atọ , otu di na nwunye bụ́ Ndịàmà Jehova bịakwutere m mgbe anyị pụrụ brek n’ ụlọ akwụkwọ anyị .
Otu onye nkụzi anyị ọnọdụ m na- ewute
gwara ha ka ha bịa hụ m .
Ha si na Baịbụl gwa m na a ga- akpọlite ndị nwụrụ anwụ n’ ọnwụ nakwa na otu ụbọchị ndị kpuru ìsì ga- ahụ ụzọ ọzọ .
(
Aịzaya 35 : 5 ;
Jọn 5 : 28 , 29
) Ihe a ha kụziiri m tọrọ m ụtọ , ma ebe ọ na- esi ike mụ na mmadụ akpaa nkata , o siiri m ike iso ha kwurịta okwu .
Ma , n’ agbanyeghị na- anaghị m azaghachicha ha okwu , ha nweere m ndidi na- abịa akụziri m Baịbụl .
Di na nwunye a na- eji ụkwụ gaa ihe karịrị kilomita iri , rịakwa ugwu tupu ha erute n’ obodo anyị .
Nwanne m nwoke gwara m na di na nwunye ahụ enweghị ego , mana ha na- adị mma n’ anya .
N’ agbanyeghị na ha enweghị ego , ha na- echebara m echiche , na- enyekwa m obere onyinye .
Echere m na ọ bụ naanị ezigbo Ndị Kraịst ga- ewepụtali onwe ha otú a na- enyere mmadụ aka .
E ji akwụkwọ ndị e ji mkpụrụ akwụkwọ ndị ìsì dee kụziere m Baịbụl .
Ọ bụ eziokwu na m na- aghọta ihe a na- akụziri m , ma ọ na- esiri m ike ikweta ihe ụfọdụ .
Dị ka ihe atụ , o siiri m ike tupu mụ ekweta na Chineke na ndị mmadụ na- eche banyere m .
Aghọtara m ihe mere Chineke ji hapụtụgodị ka ihe ọjọọ na- eme , ma , o siiri m ike iwere ya ka ezigbo Nna hụrụ m n’ anya .
Nwayọọ nwayọọ ihe ndị m na- amụta na Baịbụl mere ka m gbanwee echiche m .
Dị ka ihe atụ , amụtara m na ihe gbasara ndị na- ata ahụhụ na- emetụ Chineke n’ obi .
N’ otu oge a na- emegbu ndị Chineke , o kwuru , sị : “ N’ ezie , ahụwo m ahụ́ a na- emekpa ndị m .
.
.
m maara nnọọ ihe mgbu ha na- enwe . ”
(
Ọpụpụ 3 : 7
) Mgbe m ghọtara na Jehova na- eche banyere m , m nyefere ya onwe m .
N’ afọ 1998 , e mere m baptizim , mụ aghọọ Onyeàmà Jehova .
Mụ na nwanna ahụ m bi na nke ha
Mgbe ihe dị ka otu afọ gara m mechara baptizim , agara m ebe a nọ kụziere mụ na ndị ìsì ibe m ihe ụfọdụ .
Ebe ahụ dị nso n’ obodo Eskuintila .
Otu okenye nọ́ n’ ọgbakọ dị́ ebe ahụ chọpụtara na ọ na- anaghị adịchara m mfe isi n’ ụlọ anyị na- aga ọmụmụ ihe .
Ọgbakọ kacha dịrị mụ nso dị n’ ebe di na nwunye ahụ na- abịa akụziri m Baịbụl na- esi abịa .
Ọ pụtara na mgbe ọ bụla m ga- aga ọmụmụ ihe , m na- arị ugwu ahụ ha na- arị abịa na nke m , ọ naghịkwa adịrị m mfe .
Okenye a rịọrọ otu ezinụlọ Ndịàmà Jehova bí n’ Eskuintla ka mụ na ha biri nakwa ka ha nyere m aka ịna-aga ọmụmụ ihe , ha ekweta , mụ akwafetazie na nke ha .
Mụ na ha bikwa ruo taa .
Ha na- elekọtakwa m ka m̀ bụ nwa ha ma ọ bụ nwanne ha .
Ọtụtụ ndị ọzọ nọ n’ ọgbakọ egosikwala m na ha hụrụ m n’ anya n’ eziokwu .
Ihe ndị a niile emeela ka m kwetasie ike na Ndịàmà Jehova bụ ezigbo Ndị Kraịst .
—
Jọn 13 : 34 , 35
URU NDỊ M RITERELA :
Anaghị m ewerezi onwe m ka onye na- abaghị uru ma ọ bụkwanụ onye na- enweghị olileanya .
Ndụ m enweela isi .
M na- ekwusa ozi ọma oge niile ugbu a .
M na- eso Ndịàmà Jehova ibe m akụziri ndị mmadụ Baịbụl kama ịna-echegbu onwe m maka na m kpuru ìsì .
Abụkwa m okenye n’ ọgbakọ .
M na- eji Baịbụl agwa ọhaneze okwu n’ ọgbakọ .
E nweekwala mgbe m ji Baịbụl gwa ìgwè mmadụ okwu ná mgbakọ ukwu Ndịàmà Jehova .
Ebe m ji Baịbụl ndị ìsì na- agwa ọgbakọ okwu
N’ afọ 2010 , m gara Ụlọ Akwụkwọ Ọzụzụ Ndị Ozi ( nke a na- akpọzi Ụlọ Akwụkwọ Maka Ndị Na- ekwusa Ozi Ọma Alaeze ) e nwere na El Salvadọ .
Ihe ndị m mụtara n’ ụlọ akwụkwọ a mere ka m nwee ike ịna-arụkwu ọrụ ndị m na- arụ n’ ọgbakọ nke ọma .
Ọzụzụ a e nyere m gosiri m na Jehova Chineke ji m kpọrọ ihe nakwa na ọ hụrụ m n’ anya .
Obi dị m ụtọ na ọ gụrụ m n’ onye ruru eru ịrụrụ ya ọrụ .
Jizọs kwuru , sị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) M nwere ike ikwu taa na obi dị m ụtọ n’ eziokwu .
O nweghị mgbe m cheburu na m ga- enyeliri ndị ọzọ aka .
Ma , ama m ugbu a na m ga- enyeliri ndị ọzọ aka .
Ànyị Ga- amatali Chineke ?
OLEE onye i chere kwuru eziokwu n’ ime mmadụ abụọ a ?
Ihe ahụ Sọl onye Tasọs , onye a na- akpọkwa Pọl onyeozi , kwuru na- eme ka obi sie ọtụtụ ndị ike na ha ga- amatali Chineke .
(
Ọrụ Ndịozi 17 : 26 , 27
) O nwere ọtụtụ ebe ndị ọzọ Baịbụl kwuru ihe na- eme ka obi sie anyị ike na anyị ga- amatali Chineke .
Dị ka ihe atụ , ihe Jizọs kwuru n’ otu ekpere o kpere mere ka obi sie ndị na- eso ụzọ ya ike na ha ga- amatali onye Chineke bụ , Chineke agọziekwa ha .
—
Jọn 17 : 3
Ma , ndị ọkà mmụta dị́ ka Filo ekwetaghị na ọ bụ eziokwu .
Ha kwuru na anyị agaghị amatali Chineke .
Oleezi nke bụ́ eziokwu ?
Baịbụl kwuru na e nwere ihe ụfọdụ gbasara Chineke ndị mmadụ na- agaghị amatali .
Dị ka ihe atụ , anyị agaghị amatali afọ ole Chineke dị , otú ọ na- aghọtaru ihe , na otú ọ maruru ihe .
N’ eziokwu , mmadụ agaghị amatali ihe ndị a .
Ma , ọ gaghị eme ka anyị ghara ịmata onye Chineke bụ .
Ichebara ihe ndị ahụ echiche nwedịrị ike inyere anyị aka ‘ ịbịaru Chineke nso . ’
(
) Ka anyị leba anya n’ ihe ụfọdụ anyị na- agaghị amatali gbasara Chineke .
Anyị ga- elebakwa anya n’ ihe ụfọdụ anyị
ga- amatali
gbasara ya .
Olee Ihe Ndị Anyị Na- agaghị Amatali Gbasara Chineke ?
AFỌ OLE CHINEKE DỊ :
Baịbụl kwuru na Chineke dị “ site na mgbe ebighị ebi ruo mgbe ebighị ebi . ”
(
Abụ Ọma 90 : 2
) Ihe ọ pụtara bụ na Chineke enweghị mmalite , ọ gaghịkwa enwe ọgwụgwụ .
Mmadụ chọọ ikwu ya , o nwere ike ịsị na “ a pụghịkwa ịchọpụta afọ ndụ [ Chineke ] . ”
—
Job 36 : 26
Uru ọ ga- abara gị :
Chineke kwere nkwa na ị ga- adị ndụ ebighị ebi ma ọ bụrụ na ị mata ya nke ọma .
(
) Chineke ọ̀ ga- emeli ihe a o kwuru ma ọ bụrụ na yanwa anaghị adị ndụ ebighị ebi ?
Ọ bụ naanị “ Eze mgbe ebighị ebi ” ga- emezuli nkwa a .
—
1 Timoti 1 : 17
OTÚ CHINEKE NA- AGHỌTARU IHE :
Baịbụl kwuru na ‘ nghọta Chineke enweghị nchọpụta ’ n’ ihi na echiche ya dị elu karịa echiche anyị .
(
Aịzaya 40 : 28 ;
55 : 9
) Ọ bụ ya mere Baịbụl ji jụọ , sị : “ Ònye maara uche Onyenwe anyị ka o zí Ya ihe ? ”
—
1 Ndị Kọrịnt 2 : 16
Bible Nsọ nke Union Version .
Chineke na- anụ ekpere ọtụtụ nde mmadụ nọ́ n’ ebe dị iche iche kpere n’ otu oge .
(
) Ọ na- ahụdị nza ọ bụla dara n’ ala .
Ò nwere mgbe a ga- asị na isi Chineke ejula , o nweghịzi ike ịma gbasara gị ma ọ bụ ịnụ ekpere gị ?
Mbanụ .
Isi Chineke enweghị ike iju eju .
N’ anya ya kwa , ị “ dị oké ọnụ ahịa karịa ọtụtụ nza . ”
—
Matiu 10 : 29 ,
31
ỤZỌ CHINEKE SI EME IHE :
Baịbụl kwuru na mmadụ enweghị ike “ ịchọpụta ọrụ ezi Chineke rụrụ site ná mmalite ruo ná ngwụsị . ”
(
Ekliziastis 3 : 11
) Ihe ọ pụtara bụ na anyị enweghị ike ịmata
ihe niile
gbasara Chineke .
Anyị enweghị ike “ ịchọpụtacha ” ụzọ Chineke si eme ihe .
(
Ndị Rom 11 : 33
) Ma , Chineke dị njikere ime ka ndị chọrọ irubere ya isi mata ụzọ ya .
—
Emọs 3 : 7
Anyị agaghị amatali afọ ole Chineke dị , otú ọ na- aghọtaru ihe , na otú ọ maruru ihe
Ọ bụrụ na ị na- amụ Baịbụl , ị ga na- amụta ihe ọhụrụ gbasara Chineke na ụzọ ya .
Ihe ọ pụtara bụ na i nwere ike ịna-abịaru Nna anyị nke eluigwe nso ruo mgbe ebighị ebi .
Ihe Ndị Ị
Gbasara Chineke
Na anyị enweghị ike ịmata ihe ụfọdụ gbasara Chineke apụtaghị na anyị agaghị amatali Chineke .
Baịbụl kwuru ọtụtụ ihe ga- enyere anyị aka ịmata Chineke nke ọma .
Ka anyị leba anya n’ ụfọdụ n’ ime ha :
AHA CHINEKE :
Baịbụl gwara anyị na Chineke gụrụ onwe ya aha .
Chineke sịrị : “ Abụ m Jehova .
Ọ bụ ya bụ aha m . ”
Ugboro ole aha Chineke gbara na Baịbụl karịrị ugboro ole aha ndị ọzọ gbara .
Ọ gbara ihe dị ka ugboro puku asaa .
—
Aịzaya 42 : 8
Mgbe Jizọs na- akụziri ndị na- eso ụzọ ya otú e si ekpe ekpere , ọ sịrị : “ Nna anyị nke bi n’ eluigwe , ka e doo aha gị nsọ . ”
(
) I kwesịkwara ịkpọ aha Chineke mgbe ị na- ekpe ekpere .
Jehova dị njikere ịzọpụta onye ọ bụla ji aha ya kpọrọ ihe .
— Ndị Rom : 10 : 13 .
EBE CHINEKE BI :
Baịbụl kwuru na e nwere ebe abụọ ndị dị ndụ bi .
Otu bụ ụwa a anyị bụ́ ụmụ mmadụ bi , nke ọzọ abụrụ ebe ndị mmụọ bi .
(
Jọn 8 : 23 ;
1 Ndị Kọrịnt 15 : 44
) Ihe Baịbụl kpọrọ ebe ndị mmụọ bi bụ “ eluigwe . ”
Onye kere anyị bikwa “ n’ eluigwe . ”
—
1 Ndị Eze 8 : 43
Ị ga- amata onye Chineke bụ nke ọma .
Onye kere anyị abụghị ikike a na- anaghị ahụ anya nke dị́ ebe niile nakwa n’ ihe niile .
O nwere
onye bụ Jehova , o nwekwara ebe o bi .
“ Ọ dịghịkwa ihe e kere eke nke na- apụtaghị ìhè n’ anya ya . ”
—
Ndị Hibru 4 : 13
ÀGWÀ CHINEKE :
Baịbụl kwuru na Jehova nwere àgwà ndị mara mma .
“ Chineke bụ ịhụnanya . ”
(
1 Jọn 4 : 8
) ‘ Ọ pụghị ịgha ụgha . ’
(
Taịtọs 1 : 2
) Ọ dịghị ele mmadụ anya n’ ihu , ọ na- eme ebere , na- eme amara , ọ naghịkwa ewe iwe ọsọ ọsọ .
(
Ọpụpụ 34 : 6 ;
Ọrụ Ndịozi 10 : 34
) O nwere ike iju ọtụtụ ndị anya na ọ na- agụ Onye kere anyị agụụ ka ya na ndị na- akwanyere ya ùgwù “ na- enwe mmekọrịta chiri anya . ”
—
Abụ Ọma 25 : 14
Gị na Jehova nwere ike ịbụ enyi .
(
Jems 2 : 23
) Ka ị na- amụtakwu àgwà Jehova , ị ga na- aghọtakwukwa Baịbụl .
“ CHỌỌ YA ”
Baịbụl kọwara onye Jehova Chineke bụ nke ọma .
Ọ bụghị onye anyị na- agaghị amatali .
Ọ chọdịrị ka anyị mata onye ọ bụ .
Okwu ya , bụ́ Baịbụl , gwara anyị , sị : “ Ọ bụrụ na ị chọọ ya , ọ ga- ekwe ka ị chọta ya . ”
(
1 Ihe E Mere 28 : 9
) Gbalịa na- agụ Baịbụl ma na- echebara ihe ị gụrụ echiche , ka i wee mata Chineke .
Ị na- eme ya , Baịbụl kwuru na Chineke ‘ ga- abịaru gị nso . ’
—
Ma , i nwere ike ịna-eche , sị , ‘ Ebe ọ bụ na enweghị m ike ịmata ihe niile gbasara Onye kere anyị , oleezi otú mụ na ya ga- esi bụrụ enyi ? ’
Chebara ihe a echiche : Ọ̀ bụ iwu na ezigbo enyi onye dọkịta na- awa ahụ́ ga- abụrịrị onye dọkịta ?
Mbanụ !
Enyi ya nwere ike ịbụ onye nwere aka ọrụ ọzọ .
Ma , ya na onye ahụ ka nwere ike ịbụ enyi .
Naanị ihe ka mkpa bụ na enyi onye dọkịta ahụ ga- amata àgwà ya nakwa ihe ndị na- amasị ya na ihe ndị na- anaghị amasị ya .
Ọ bụkwa otu ihe ahụ ka ị ga- eme ma ị chọọ ka gị na Jehova bụrụ enyi .
Ị ga- amụ Baịbụl mata ụdị onye Jehova bụ .
Ọ gwụla ihe ọ dị mkpa ka i mee ka gị na ya bụrụ enyi .
Baịbụl agwaghị anyị ihe na- edochaghị anya gbasara Onye kere anyị .
Kama , ọ gwara anyị ihe niile ga- enyere anyị aka ịmata onye Chineke bụ .
Ị̀ ga- achọ ịmatakwu Jehova Chineke ?
Ndịàmà Jehova na- akụziri ndị mmadụ Baịbụl na- anaghị ha ego .
Ị chọọ ka gị na ha mụwa Baịbụl , gbalịa gwa Ndịàmà Jehova nọ́ n’ ebe i bi ma ọ bụkwanụ gị agaa n’ adres Ịntanet anyị bụ́ www .
jw .
org / ig .
Na- agbaghara Kpamkpam
IHE BAỊBỤL KWURU :
“ Na- agbaghara ibe unu kpamkpam ma ọ bụrụ na onye ọ bụla nwere ihe mere ọ ga- eji mee mkpesa megide ibe ya .
Ọbụna dị ka Jehova gbaghaara unu kpamkpam , na- emekwanụ otú ahụ . ”
—
Ndị Kọlọsi 3 : 13
Gịnị ka ọ pụtara ?
Baịbụl kwuru na onye mere mmehie dị ka onye ji ụgwọ , nakwa na onye gbaghaara mmadụ mmehie dị ka onye kagburu ụgwọ e ji ya .
(
Matiu 18 : 21-35
) Otu akwụkwọ kwuru na n’ Akwụkwọ Nsọ , okwu Grik a sụgharịrị “ ịgbaghara ” pụtara “ mmadụ ịhapụ ụgwọ e ji ya , ghara ịgba onye ahụ ụgwọ . ”
Ọ pụtara na anyị gbaghara onye mehiere anyị , anyị agaghị atụwa anya ka ọ taa ahụhụ ihe o mere anyị .
Ma , na anyị na- achọ ịgbaghara onye mejọrọ anyị
apụtaghị
na ihe o mere dị anyị mma , ma ọ bụkwanụ na ọ naghị ewute anyị .
Kama , anyị anaghị eburu onye ahụ iwe n’ obi , ọ bụrụgodị na anyị nwere ‘ ihe mere anyị ga- eji mee mkpesa megide ya . ’
Ọ̀ bara uru taa ?
Ebe anyị niile na- ezughị okè , anyị na- emehie ihe .
(
Ndị Rom 3 : 23
) Anyị kwesịrị ịna-agbaghara ndị mejọrọ anyị n’ ihi na anyị ga- emejọkwa ndị ọzọ , chọwa ka ha gbaghara anyị .
Anyị gbaghara onye mejọrọ anyị , ọ na- abara anyị uru .
Olee otú o si abara anyị uru ?
Anyị jụ ịgbaghara onye mejọrọ anyị , na- eburu ya iwe n’ obi , anyị na- akpatara onwe anyị nsogbu .
O nwere ike ime ka anyị ghara ịna-enwe obi ụtọ , anyị ana-agara onwe anyị , ndụ ana-agwụkwa anyị ike .
O nwekwara ike ime ka anyị daa ezigbo ọrịa .
Andrew Steptoe na Dr .
Yoichi Chida , bụ́ ndị ọkachamara n’ ihe gbasara ahụ́ ike , dere n’ otu akwụkwọ na- ekwu gbasara obi mmadụ , sị : “ Nchọpụta ndị e mere ugbu a na- egosi na iwe iwe na ibu iwe n’ obi nwere ike ime ka obi kụchie mmadụ . ”
Oleezi uru ịgbaghara ndị ọzọ na- abara anyị ?
Ọ bụrụ na anyị agbaghara ndị ọzọ kpamkpam , anyị na ha ga- adị n’ udo , ọ ga- emekwa ka anyị na ha na- adịkwu ná mma .
Nke ka nke , anyị na- egosi na anyị na- eṅomi Chineke n’ ihi na ọ na- agbaghara ndị mmehie kpamkpam ma ha chegharịa , ọ chọkwara ka anyị na- eme ka ya .
—
Mak 11 : 25 ;
Ndị Efesọs 4 : 32 ;
5 : 1
Ajụjụ Ndị Baịbụl Zara
Ò nwere mgbe mmadụ na- agaghịzi ada ogbenye n’ ụwa a ?
Olee otú Chineke ga- esi mee ka ndị mmadụ kwụsị ịda ogbenye ?
—
Matiu 6 : 9 , 10
N’ afọ ọ bụla , ọtụtụ nde ndị ogbenye ọnụ ntụ na- anwụ n’ ihi ọrịa na agụụ .
Ọ bụ eziokwu na e nwere ebe ụfọdụ n’ ụwa anyị a ọtụtụ ndị bara ọgaranya , ma , imirikitimi ndị mmadụ n’ ụwa ka bụ ndị ogbenye ọnụ ntụ .
Baịbụl kwuru na e nwere ndị ogbenye kemgbe ụwa .
—
Gụọ
Jọn 12 : 8
A ga- enwerịrị otu ọchịchị ga na- achị ụwa niile tupu a gharazie inwe onye dara ogbenye .
Ọchịchị ga- eme ya ga- abụrịrị ọchịchị ga- enwe ike ịhụ na akụ̀ ndị dị n’ ụwa na- erute ma onye ukwu ma onye nta aka , hụkwa na a kwụsịrị ịlụ agha , bụ́ ihe kacha eme ka ndị mmadụ daa ogbenye .
Chineke ekwela nkwa ime ka e nwee ọchịchị ga- eme ihe ndị a n’ ụwa .
—
Daniel 2 : 44
Ònye ga- emeli ka ndị mmadụ kwụsị ịda ogbenye ?
Chineke ahọpụtala Ọkpara ya bụ́ Jizọs ka ọ chịwa ụmụ mmadụ .
(
Abụ Ọma 2 : 4-8
) Jizọs ga- anapụta ndị ogbenye ma mee ka mmegbu na ime ihe ike kwụsị .
—
Abụ Ọma 72 : 8 ,
12-14
Jizọs , bụ́ “ Onyeisi Udo , ” ga- eme ka udo dị n’ ụwa niile , meekwa ka obi ruo onye ọ bụla ala .
Onye ọ bụla nọ́ n’ ụwa n’ oge ahụ ga- enwe ụlọ nke ya , nwee ọrụ na- eme ya obi ụtọ , nweekwa ọtụtụ ihe oriri .
—
Aịzaya 9 : 6 , 7 ;
65 : 21-23
Ụlọ Nche Nọvemba 1 , 2015
Olee Otú Chineke Si Ele Ịlụ Agha Anya ?
Isiokwu Ndị Dị na Magazin A
Gịnị ka i chere ?
Chineke ọ̀ kwadoro ịlụ agha ?
Ọ bụrụ na ọ kwadoro ya , olee ndị ọ na- akwado n’ agha ndị a na- alụ taa ?
Ọ bụrụ na ị mata azịza ajụjụ ndị a , ọ ga- enyere gị aka ịma otú i kwesịrị isi na- ele ịlụ agha anya .
Ka e were ya na ị chọpụtara na Chineke kwadoro ka a na- alụ agha nakwa na ndị ị chọrọ ka ha merie n’ agha ka Chineke kwadoro , obi ọ́ gaghị esi gị ike na ndị nke gị ga- emeri ?
Ma , oleekwanụ ihe ị ga- eme ma ị chọpụta na ndị ị chọrọ ka ha merie abụghị ndị Chineke chọrọ ka ha merie ?
I nwere ike ịgbanwe ebe ị kwụ .
Ma o nwere ihe ka mkpa .
Ọ bụrụ na ị mata ma Chineke ọ̀ na- akwado agha , ọ ga- emetụta otú i si were Chineke .
Ọ bụrụ na i so n’ ọtụtụ ndị agha mewarala obi , ị ga- achọ ịma azịza ajụjụ ndị a , Chineke ọ̀ bụ onye ịlụ agha na- agụ agụụ , nke na- achọkwa ka ndị mmadụ na- ata ahụhụ agha na- akpata ?
Ka ọ̀ ga- abụ na Chineke achọghị ịma ma à na- alụ agha ma ọ bụ na a naghị alụ nakwa na ọ chọghị ịma gbasara nsogbu ndị a na- emegbu emegbu na- enwe ?
Ihe ndị a ka ụfọdụ ndị na- eche .
O nwere ike iju gị anya ma ị mata na ihe Baịbụl kwuru dị iche n’ ihe niile a ndị mmadụ na- eche .
Ihe ọzọ bụ na kemgbe ụwa , Chineke agbanwebeghị otú o si ele ịlụ agha anya .
Ka anyị lee ihe Baịbụl kwuru gbasara otú Chineke si lee ịlụ agha anya n’ oge ochie nakwa n’ oge Jizọs bịara n’ ụwa .
Ọ ga- enyeziri anyị aka ịma otú Chineke si ele ịlụ agha anya n’ oge anyị a nakwa ma ụmụ mmadụ hà ga- anọgide na- alụ agha .
Otú Chineke Si Lee Ịlụ Agha Anya n’ Oge Ochie
Ebe Chineke ji aka ya buso ndị Ijipt agha , o gosiri na ọ bụghị agha niile ka ọ kpọrọ asị .
O nwekwara oge ndị ọ gwara ndị Izrel ka ha gaa agha .
Dị ka ihe atụ , o nyere ha iwu ka ha buso ndị Kenan agha n’ ihi na ha na- akpa arụ .
(
Diuterọnọmi 9 : 5 ;
20 : 17 , 18
) Ọ gwara Devid , bụ́ Eze Izrel , ka o buso ndị Filistia na- emegbu ha agha .
Chineke gwadịrị Devid otú ọ ga- esi lụọ agha ahụ merie ndị iro ha .
—
2 Samuel 5 : 17-25
Ihe ndị a Baịbụl kwuru gosiri na mgbe ndị ọjọọ chọrọ imemila ndị Izrel , Chineke gwara ndị Izrel ka ha buso ha agha , ka a ghara ibibi ndị na- efe ya .
Ma , e nwere ihe atọ ọ dị mkpa ka ị mata gbasara agha ndị ahụ Chineke kwadoro .
CHINEKE JI AKA YA KPEBIE
NDỊ
GA- AGA AGHA NDỊ AHỤ .
O nwere mgbe Chineke gwara ndị Izrel , sị : “ Unu agaghị alụ ọgụ na nke ugbu a . ”
Gịnị mere o ji gwa ha ihe a ?
Ọ bụ n’ ihi na Chineke n’ onwe ya ga- alụrụ ha agha ahụ .
(
2 Ihe E Mere 20 : 17 ;
32 : 7 , 8
) Ọ lụụrụ ha agha ọtụtụ ugboro , dị ka nke anyị kọrọ ná mbido isiokwu a .
E nwekwara mgbe Chineke gwara ha ka ha gaa lụọ agha n’ onwe ha iji nweta Ala Nkwa ahụ ma chebe ya .
—
Diuterọnọmi 7 : 1 , 2 ;
Jọshụa 10 : 40
MGBE
A GA- ALỤ AGHA NDỊ AHỤ .
Tupu ndị Chineke ebuso ndị na- emegbu ha agha , ha na- echere ruo mgbe Chineke gwara ha mee otú ahụ .
Ha ekwesịghị
ịga agha Chineke na- agwaghị ha gaa .
Ha sie ọnwụ gaa , Chineke anaghị echebe ha .
Baịbụl kwudịrị na mgbe ndị Izrel gara agha Chineke na- agwaghị ha gaa , ndị iro ha meriri ha .
*
Ọ bụ eziokwu na Chineke busoro ndị Kenan agha , ọ hapụrụ ụfọdụ n’ ime ha ndụ , dị ka , Rehab na ndị ezinụlọ ha
ỌNWỤ NDỊ MMADỤ , MA NKE NDỊ AJỌ OMUME , ANAGHỊ ATỌ CHINEKE ỤTỌ .
Jehova Chineke bụ Isi Iyi nke ndụ , ọ bụkwa ya kere ụmụ mmadụ .
(
Abụ Ọma 36 : 9
) Ọ bụ ya mere na ọ chọghị ka ndị mmadụ na- anwụ anwụ .
Ma , ọ dị mwute na ụfọdụ ndị ajọ mmadụ na- akpa nkata imegbu ndị ọzọ nakwa igbu ha egbu .
(
Abụ Ọma 37 : 12 ,
) Ihe Chineke mere mgbe ụfọdụ iji mee ka ihe ọjọọ ahụ kwụsị bụ inye ndị ya iwu ka ha buso ndị ọjọọ ahụ agha .
Ma , n’ oge niile ahụ Chineke gwara ndị Izrel ka ha buso ndị na- emegbu ha agha , Chineke gosikwara ndị mmegbu ahụ na ọ “ na- eme ebere ” nakwa na ọ naghị “ ewe iwe ọsọ ọsọ . ”
(
Abụ Ọma 86 : 15
) Dị ka ihe atụ , o nyere ndị Izrel iwu na tupu ha ebuso obodo ọ bụla agha , ha ‘ ga- agwa ha ihe ha ga- eme ka ha na ha wee mee udo , ’ iji nye ndị bi n’ obodo ahụ ohere ịgbanwe , ha agharazie ibuso ha agha .
(
Diuterọnọmi 20 : 10-13
) Ihe a Chineke gwara ha gosiri na ‘ ọnwụ onye ajọ omume adịghị atọ ya ụtọ , kama , ihe na- atọ ya ụtọ bụ ka onye ajọ omume hapụ ụzọ ya ma dịrị ndụ . ’
—
Ezikiel 33 : 11 ,
14-16
N’ ihe ndị a anyị tụlerela , anyị ahụla na n’ oge ochie , Chineke lere ịlụ agha anya ka otú kwesịrị ekwesị isi kwụsị mmegbu na ihe ọjọọ .
Ma , ọ bụ Chineke ji aka ya kpebie
ga- alụ agha ndị ahụ na
ha ga- alụ ya , ọ bụghị ndị mmadụ .
Ọ̀ bụ maka na ịkwafu ọbara na- agụ Chineke agụụ mere o ji lụọ agha ndị ọ lụrụ ?
Mbanụ .
Ọ kpọrọ ime ihe ike asị .
(
Abụ Ọma 11 : 5
) Chineke ọ̀ gbanwere otú o si ele ịlụ agha anya mgbe Ọkpara ya , bụ́ Jizọs Kraịst , bidoro izisa ozi ọma n’ ụwa ?
Otú Chineke Si Lee Ịlụ Agha Anya n’ Oge Ndịozi Jizọs
Gịnị kpatara ya ?
Olee ihe mere Chineke alụghịrị ndị Juu agha otú ahụ ọ lụụrụ ha n’ oge ochie , ma ọ bụkwanụ gwa ha ka ha buso ndị iro ha agha ma nwere onwe ha ?
Chineke ọ̀ gbanweela otú o si ele ịlụ agha anya ?
Mba .
Ma , o nwere ihe jọgburu onwe ya ndị Juu mere .
Ha ekwetaghị na Jizọs , bụ́ Ọkpara Chineke , bụ Mesaya .
(
Ọrụ Ndịozi 2 : 36
) Ọ bụ ya mere Chineke ji jụ ha .
—
Matiu 23 : 37 , 38
Chineke kwụsịrị ichebe ndị Juu na Ala Nkwa ha .
Ọ naghịzi akwado ha n’ agha ndị ha na- aga .
Jizọs kwuru na a ga- anapụ ha ngọzi ndị ha na- enwetabu mgbe ha na Chineke dị ná mma ma nye ya mba ọhụrụ Baịbụl mechara kpọọ “ Izrel nke Chineke . ”
Ihe a Jizọs kwuru mezuru .
(
Ndị Galeshia 6 : 16 ;
Matiu 21 : 43
) Ọ bụ ọgbakọ Ndị Kraịst e tere mmanụ ghọrọ Izrel nke Chineke .
N’ oge ndịozi Jizọs , a gwara ha , sị : “ Ugbu a ,
unu
bụ ndị Chineke . ”
—
1 Pita 2 : 9 , 10
Ebe ọ bụ na Ndị Kraịst nọ́ n’ oge ahụ ghọrọ “ ndị Chineke , ” Chineke ọ̀ lụchiteere ha agha iji napụta ha n’ aka ndị Rom na- emegbu ha , ma ọ bụkwanụ gwa ha ka ha buso ndị na- emegide ha agha ?
Mba .
Maka gịnị ?
Maka na ọ bụ naanị Chineke na- ekpebi
a ga- alụ agha ọ bụla ọ kwadoro dị ka anyị hụrụ n’ isiokwu nke a na- esote .
Chineke alụchiteghịrị Ndị Kraịst nọ n’ oge ahụ agha , ọ gwaghịkwa ha gaa lụọ agha .
O doro anya na oge ahụ abụghị oge Chineke chọrọ iji kwụsị ihe ọjọọ na mmegbu .
N’ ihi ya , otú ahụ ndị ohu Chineke n’ oge ochie cheere ka Chineke kwụsị ihe ọjọọ na mmegbu a na- emegbu ha , ka ndị mbụ soro ụzọ Kraịst ga- esikwa chere oge Chineke .
Ka ọ dịgodị , Chineke agwaghị ha lụso ndị iro ha agha .
Jizọs Kraịst mere ka nke a doo anya mgbe ọ na- akụzi ihe .
Dị ka ihe atụ , ọ gwaghị ndị na- eso ụzọ ya ka ha na- alụ agha , kama , ọ gwara ha , sị : “ Na- ahụnụ ndị iro unu n’ anya , na- ekpekwanụ ekpere maka ndị na- akpagbu unu . ”
(
Matiu 5 : 44
) Mgbe Jizọs na- ekwu na oge na- abịa mgbe ndị agha Rom ga- ebibi Jeruselem , ọ gwara ndị na- eso ụzọ ya ka ha sí na Jeruselem gbapụ , ọ bụghị ka ha nọrọ lụwa agha .
Ha mekwara ihe ọ gwara ha .
—
Luk 21 : 20 , 21
Pọl onyeozi sikwa n’ ike mmụọ nsọ dee , sị : “ Unu abọrọla onwe unu ọbọ , .
.
.
n’ ihi na e dere , sị : ‘ Ọ bụ m nwe ịbọ ọbọ ; m ga- akwụ ụgwọ , ka Jehova kwuru . ’ ”
(
Ndị Rom 12 : 19
) Ihe a Pọl kwuru bụ ihe Chineke kwuru ọtụtụ nari afọ gara aga n’ akwụkwọ
Levitikọs 19 : 18
nakwa na
Diuterọnọmi 32 : 35
.
N’ isiokwu nke a na- esote , anyị hụrụ na otu ụzọ Chineke si bọọrọ ndị ya ọbọ bụ inyere ha aka buso ndị iro ha agha .
N’ ihi ya , ihe ahụ Pọl
kwuru gosiri na otú Chineke si ele ịlụ agha anya agbanwebeghị .
N’ oge ndịozi Jizọs , Chineke ka weere ịlụ agha ka otú kwesịrị ekwesị isi bọọrọ ndị na- efe ya ọbọ ma mee ka mmegbu na ihe ọjọọ niile kwụsị .
Ma , ọ ka bụkwa naanị yanwa na- ekpebi
a ga- alụ agha ọ bụla ọ kwadoro nakwa
ga- alụ ya otú o mere n’ oge ochie .
O doro anya na Chineke agwaghị ndị mbụ soro ụzọ Kraịst ka ha lụọ agha .
Oleekwanụ maka n’ oge anyị a ?
È nweela ndị Chineke kwadoro ka ha na- aga agha ?
Ka ugbu a ọ̀ bụ oge Chineke ga- eji aka ya lụọrọ ndị na- efe ya agha ?
Oleedị otú Chineke si ele ịlụ agha anya n’ oge anyị a ?
Isiokwu na- eso nke a ga- aza ajụjụ ndị a .
Otú Chineke Si Ele Ịlụ Agha Anya n’ Oge Anyị A
Amagedọn bụ agha Chineke ga- eji akwụsị agha niile
E nwere otu ihe kwesịrị ịkasi gị obi .
Ihe ahụ bụ na Chineke na- ahụ ahụhụ ndị mmadụ na- ata taa , ọ chọkwara ime ka ọ kwụsị .
(
Abụ Ọma 72 : 13 , 14
) Chineke kwere nkwa na Baịbụl na ọ ga- eme ka “ ndị a na- akpagbu nwere onwe ” ha .
Olee mgbe ọ ga- eme ya ?
“ Mgbe a ga- ekpughe Onyenwe anyị Jizọs site n’ eluigwe , ya na ndị mmụọ ozi ya dị ike .
.
.
mgbe ọ na- abọ ọbọ n’ ahụ́ ndị na- amaghị Chineke , na ndị na- adịghị erube isi n’ ozi ọma banyere Onyenwe anyị Jizọs . ”
(
2 Ndị Tesalonaịka 1 : 7 , 8
) A ga- ekpughe Jizọs n’ ọdịnihu n’ agha Baịbụl kpọrọ “ agha nke oké ụbọchị nke Chineke , Onye Pụrụ Ime Ihe Niile . ”
A na- akpọkwa agha a Amagedọn .
—
Mkpughe 16 : 14 ,
Chineke agaghị eji ụmụ mmadụ lụọ agha a , kama , ọ ga- eji Ọkpara ya , bụ́ Jizọs Kraịst , na ndị mmụọ ndị ọzọ dị́ ike bibie ndị ọjọọ niile .
Ha ga- eme ka mmegbu niile kwụsị .
—
Aịzaya 11 : 4 ;
Mkpughe 19 : 11-16
Chineke agbanwebeghị otú o si ele ịlụ agha anya .
Ọ ka na- ele ya anya ka otú kwesịrị ekwesị isi kwụsị mmegbu na ihe ọjọọ niile .
Ma , dị ka ọ dị kemgbe ụwa , ọ bụ Chineke n’ onwe ya ga- ekpebi
a ga- alụ agha ọ kwadoro na
ga- alụ ya .
Anyị ahụla na Chineke ekpebiela na ọ bụ n’ ọdịnihu ka a ga- alụ agha ọ ga- eji kwụsị ihe ọjọọ na mmegbu kpamkpam , nakwa na ọ bụ Ọkpara ya , bụ́ Jizọs Kraịst , ga- alụ agha a .
Ihe ọ pụtara bụ na Chineke anaghị akwado agha
ndị a na- alụ n’ ụwa taa , ọ sọkwa ya ya bụrụ na e bu ezigbo ihe n’ obi na- alụ ya .
Ka e were ya na o nwere ihe na- esere ụmụnne abụọ mgbe papa ha na- anọghị n’ ụlọ .
Ha esekata okwu ahụ kpọọ papa ha n’ ekwentị ka o kpeziere ha .
Otu agwa papa ha na ọ bụ nwanne ya bu ụzọ chọọ ya okwu , nwanne ya asị na ọ bụghị eziokwu na ọ bụ onye nke ahụ bu ụzọ chọọ ya okwu .
Onye nke ọ bụla ana-achọ ka papa ha kwado ya .
Ma , mgbe ha kwuchara , papa ha asị ha esezila okwu , na ya ga- edoziri ha okwu ha ma ya lọta .
Ha echetụ papa ha , bido lụwa ọgụ .
Papa ha emechaa lọta , hụ ka ha na- alụ ọgụ , ezigbo iwe ewee ya , ya ataa ha abụọ ahụhụ .
Mba ndị na- alụ agha taa na- arịọkarị Chineke ka o nyere ha aka ka ha merie .
Ma e nweghị ndị Chineke na- akwado n’ agha ndị a na- alụ taa .
Kama nke ahụ , ọ gwara anyị n’ Okwu ya , bụ́ Baịbụl , sị : “ Unu ejila ihe ọjọọ akwụ onye ọ bụla ụgwọ ihe ọjọọ . ”
Ọ sịkwara : “ Unu abọrọla onwe unu ọbọ . ”
(
Ndị Rom 12 : 17 ,
19
) O meekwala ka o doo ụmụ mmadụ anya na ha kwesịrị ‘ icheresi ya ike ’ ruo mgbe ọ ga- eji agha Amagedọn bọọrọ ndị ya ọbọ .
(
Abụ Ọma 37 : 7
) Ọ bụrụ na mba dị iche iche ajụ ichere Chineke ma gaa lụwa agha , ọ na- ewere ya na ha dị mpako , ọ na- ewekwa ya iwe .
Ọ bụ ya mere Chineke ga- eji weso mba niile iwe ma jiri agha Amagedọn doziere mba niile okwu ha ma mee “ ka agha kwụsị ruo na nsọtụ ụwa . ”
(
Abụ Ọma 46 : 9 ;
Aịzaya 34 : 2
) N’ eziokwu , Amagedọn bụ agha Chineke ga- eji akwụsị agha niile .
Otu n’ ime ihe ọma Alaeze Chineke ga- emere ụmụ mmadụ bụ ime ka agha kwụsị .
Jizọs kwuru gbasara Alaeze a n’ otu ekpere a ma ama .
Ọ sịrị : “ Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe . ”
(
Matiu 6 : 10
) Ọ bụghị naanị agha ka Alaeze Chineke ga- ewepụ .
Ọ ga- ewepụkwa ihe niile na- akpata agha .
Abụ Ọma 37 : 9 , 10 ,
14 , 15
) Ka a sịkwa ihe mere o ji na- agụsi ndị na- eso ụzọ Jizọs agụụ ike ka Alaeze Chineke bịa .
—
2 Pita 3 : 13
Ruo ole mgbe ka anyị ga na- eche ka Alaeze Chineke bịa mee ka ahụhụ , mmegbu na ihe ọjọọ ndị na- eme n’ ụwa kwụsị ?
Amụma Baịbụl ndị na- emezu ugbu a na- egosi na anyị bi “ n’ oge ikpeazụ . ”
(
2 Timoti 3 : 1-5
N’ oge na- adịghị anya , Alaeze Chineke ga- eji agha Amagedọn mee ka nsogbu ndị anyị na ha na- alụ n’ oge ikpeazụ a kwụsị .
Dị ka anyị kwurula , ndị a ga- egbu n’ agha ikpeazụ a ga- abụ “ ndị na- adịghị erube isi n’ ozi ọma banyere Onyenwe anyị Jizọs . ”
(
2 Ndị Tesalonaịka 1 : 8
) Cheta na ọnwụ ndị mmadụ , ma nke ndị ajọ omume , anaghị atọ Chineke ụtọ .
(
) Ebe ọ bụ na “ ọ chọghị ka e bibie onye ọ bụla ” n’ agha ikpeazụ a , ọ na- ahụ ugbu a na e kwusara ozi ọma banyere Onyenwe anyị Jizọs “ n’ elu ụwa dum mmadụ bi ka ọ bụrụ àmà nye mba niile ” tupu ọgwụgwụ abịa .
(
2 Pita 3 : 8 , 9 ;
Matiu 24 : 14 ;
1 Timoti 2 : 3 , 4
) N’ eziokwu , ozi ọma Ndịàmà Jehova na- ekwusa n’ ụwa niile na- enyere ndị mmadụ aka ịmata onye Chineke bụ , rube isi n’ ozi ọma banyere Jizọs , ma nwee olileanya ịnọ ndụ hụ mgbe agha na- agaghịzi adị .
Ị̀ Maara ?
Gịnị mere Josef ji kpụọ isi ya na ajị agba ya tupu ya agaa hụ Fero ?
Ebe e sere onye Ijipt na- akpụ mmadụ isi n’ oge ochie
N’ akwụkwọ Jenesis , Baịbụl kwuru na Fero nyere iwu ka e si n’ ụlọ mkpọrọ kpọpụta Josef , bụ́ onye Hibru , ka ọ bịa kọwaara ya nrọ ọ rọrọ na- enye ya nsogbu n’ obi .
Josef anọọla ọtụtụ afọ n’ ụlọ mkpọrọ tupu Fero ekwuo ka a kpọta ya .
Ma , n’ agbanyeghị na Fero chọrọ ka Josef bịa ngwa ngwa , Josef bu ụzọ gaa kpụọ isi ya na ajị agba ya .
(
Jenesis 39 : 20-23 ;
41 : 1 ,
) Ihe a e dere n’ akwụkwọ Jenesis nwere ike iyi ihe na- adịghị mkpa , ma , o gosiri na onye dere ya maara omenala ndị Ijipt nke ọma .
E ji iruwe afụ ọnụ mara ndị Hibru na ọtụtụ mba ndị ọzọ dị́ n’ oge ochie .
Ma , otu akwụkwọ nke kwuru gbasara ihe ndị mere n’ oge ochie kwuru na ná mba ndị dị́ n’ ebe Ọwụwa Anyanwụ Ụwa n’ oge ochie , ọ bụ naanị ndị Ijipt bụ ndị na- anaghị eruwe afụ ọnụ ha
Ọ̀ bụ naanị afụ ọnụ ka ndị Ijipt na- akpụ ?
Otu akwụkwọ a na- akpọ
Biblical Archaeology Review
kwuru ihe gosiri na ndị Ijipt na- achọ ka onye chọrọ ịga hụ Fero jikere ka onye na- aga n’ ụlọ nsọ .
Ya bụrụ otú ahụ , ọ pụtara na Josef ga- akpụcharịrị ntutu isi na ajị niile dị ya n’ ahụ́ tupu ya agaa hụ Fero .
Akwụkwọ Ọrụ Ndịozi kwuru na nna Timoti bụ onye Grik .
Ọ̀ pụtara na Timoti bụ onye Gris ?
Ọ bụchaghị ihe ọ pụtara .
N’ Akwụkwọ Nsọ , Pọl chọọ ikwu gbasara ndị na- abụghị ndị Juu mgbe ụfọdụ , ya akpọọ ha ndị Grik .
(
Ndị Rom 1 :
16 ;
10 : 12
) Otu n’ ime ihe kpatara ya bụ na ndị bí n’ ebe dị iche iche Pọl kwusara ozi ọma na- asụ asụsụ Grik , na- emekwa omenala ndị Grik .
Ma ònye ka ndị oge ochie na- akpọ onye Grik ?
N’ ihe dị ka puku afọ abụọ na narị afọ atọ gara aga , otu ọkà okwu ndị Atens , aha ya bụ Isokratis , kwuru na omenala ndị Grik na- agbasa ebe niile n’ ụwa .
O kwuru na o meziri ka “ ọ ghara ịbụ naanị ụmụ amaala Gris ka a na- akpọ ndị Grik , kamakwa , ndị niile a kụziiri asụsụ na omenala ndị Gris . ”
N’ ihi ya , ọ ga- abụ na ihe mere Pọl ji kpọọ nna Timoti na- abụghị onye Juu onye Grik bụ n’ ihi na ọ na- eme omenala ndị Grik , ọ bụghị n’ ihi na ọ bụ nwa amaala Gris .
Ọ ga- abụkwa ya mere o ji kpọọ ndị ọzọ na- abụghị ndị Juu ndị Grik .
—
Ọrụ Ndịozi 16 : 1
Echekwa M na M Na- ekpori Ndụ
NDỤ M BIRI NA MBỤ :
A mụrụ m n’ otu obere obodo dị́ na Poland .
Obodo a na Jamanị gbara agbata obi .
Oké ọhịa gbara ebe anyị bi gburugburu .
A na- akọkwa ugbo ebe ahụ .
Otú ebe niile na- esi adị jụụ na- atọ m ụtọ .
Ndị mụrụ m gbara m ume ka m bụrụ ezigbo mmadụ , na- eme nke ọma n’ ụlọ akwụkwọ ma nweta ezigbo ọrụ .
Nsogbu m bidoro mgbe m gara ịgụkwu akwụkwọ na mahadum dị́ n’ obodo a na- akpọ Rọtslọf iji bụrụ onye ọkàiwu .
Ebe mụ na ndị mụrụ m na- ebighịzi , mụ na ndị ọjọọ bidoro kpawa .
Kemgbe ụwa , m na- enwe mmasị na bọl .
Mgbe m metere ndị enyi bọl na- amasịkwa , ihe gbasara bọl bịaziri na- agba mụ ara .
Òtù egwuregwu bọl m na- enwe mmasị na ya bụ Wọọsọọ .
Ná ngwụcha izu ọ bụla , m na- eso ha aga ebe ọ bụla ha ga- anọ akụ bọl , ebe ọ sọkwara ya ya bụrụ .
N’ ebe ọ bụla anyị gara , anyị na- aṅụ oké mmanya , na- aṅụ ọgwụ ike , mgbe ụfọdụkwa , anyị na ndị na- akwado òtù egwuregwu bọl ọzọ alụọ ọgụ .
M weere ihe ndị a ka ihe ga- enyere m aka inwetatụ onwe m ma m dọgachaa n’ ụlọ akwụkwọ n’ izu , n’ agbanyeghị na m ma na aka ndị uwe ojii kpara m , o nwere ike ime ka ọkàiwu m chọrọ ịbụ gharazie inwe isi .
Mụ na ndị enyi m na- agakarị ebe a na- eme oriri na nkwari na ebe a na- agba disko .
Anyị gaa ebe ahụ , ọ naghị ara ahụ́ anyị na ndị mmadụ alụwa ọgụ .
Ndị uwe ojii jidere m ugboro ugboro .
Ma m na- agbalị ka ha ghara ịkpụpụ m n’ ụlọikpe , mgbe ụfọdụ , m na- enye ha aka azụ .
Echere m na m na- ekpori ndụ .
Ma n’ ime ime obi m , ama m na ihe m na- eme adịghị mma .
Na Sọnde ọ bụla , m na- aga chọọchị ka m lee ma obi m ọ̀ ga- akwụsịtụ ịma m ikpe .
OTÚ BAỊBỤL SI GBANWEE NDỤ M :
N’ afọ 2004 , Ndịàmà Jehova abụọ bịara na nke m , gwa m ka mụ na ha mụwa Baịbụl , mụ ekweta .
Ka m nọ na- amụta ihe mmadụ ga- eme iji bụrụ ezigbo Onye Kraịst , akọnuche m bidoro ịpịa m ụtarị .
Ama m na m kwesịrị ịkwụsị ịṅụ oké mmanya , ịṅụ ọgwụ ike , na iso ndị na- anaghị eme ihe Baịbụl kwuru akpa .
M mụtakwara na m kwesịrị ịkwụsị iwe iwe ọkụ na ime ihe ike .
Ọ bụ eziokwu na m ma na m kwesịrị ịgbanwe , ma , agbanwelighị m .
Ma , o nwere ihe mere otu ụbọchị nke gbanwere ndụ m .
Mụ na ụmụ nwoke asatọ malitere ịlụ ọgụ .
M ka na- echeta otú ha si kụọ m isi aba okpu , hapụ m mụ atọgbọrọ n’ ụzọ .
Echere m na m ga- anwụ .
Ebidoro m ịrịọ Jehova , sị : “ Jehova , biko ewela iwe na ejighị m Okwu gị kpọrọ ihe .
I mee ka m ghara ịnwụ , m na- ekwe gị nkwa na mụ na Ndịàmà Jehova ga na- amụ Baịbụl , m ga- agbanwekwa ndụ m . ”
O juru m anya na anwụghị m .
M gakwara soro Ndịàmà Jehova mụwa Baịbụl dị ka m kwere Jehova ná nkwa .
N’ afọ 2006 , m kwagara Ịngland ka m kpata ego m ga- eji gụkwuo akwụkwọ na Poland ma nwetakwuo akara ugo mmụta .
Ma , ka m nọ na- amụ Baịbụl , otu ihe m gụtara Pọl onyeozi kwuru metụrụ m n’ obi .
Ọ sịrị : “ Ana m agụ ihe niile n’ ezie dị ka ihe na- abaghị uru n’ ihi uru na- enweghị atụ nke ihe ọmụma banyere Kraịst Jizọs Onyenwe m bara .
N’ ihi ya , ekwerewo m ka ihe niile funahụ m , ana m agụkwa ha dị ka nnukwu ihe e kpofuru ekpofu , ka m wee rite uru n’ ime Kraịst . ”
(
Ndị Filipaị 3 : 8
) O nwere otú ndụ mụ na Pọl onyeozi si yie .
Ọ bụbu onye ọkàiwu na onye na- eme ihe ike ka mụnwa .
(
Ọrụ Ndịozi 8 : 3
) Mana ọ bịara chọpụta na o nwere otú ka mma ọ ga- esi na- ebi ndụ , ya bụ , iji ndụ ya na- efe Chineke ma na- agbalị ike ya iṅomi Jizọs .
Mgbe m chebachaara ihe Pọl mere echiche , m ghọtara na ime ihe ike na ịrụ ọrụ a na- akwụ m ezigbo ụgwọ abụghị ihe na- eme ka mmadụ na- enwe obi ụtọ .
Ọ bịara doo m anya na ebe Pọl gbanwere , m ga- agbanwelikwa .
M kpebiziri ịnọrọ na Ịngland hapụzie ịgụkwu akwụkwọ .
Ka m na- amụtakwu gbasara Jehova , mụ na ya bịara na- adịkwu ná mma .
O metụrụ m n’ ahụ́ mgbe m mụtara na Chineke kwere nkwa ịgbaghara ndị mmehie ji obi ha dum chegharịa .
(
Ọrụ Ndịozi 2 : 38
) Mgbe m gụrụ
1 Jọn 4 : 16
, bụ́ ebe sịrị na “ Chineke bụ ịhụnanya , ” ma chebara ihe a m gụrụ echiche , m bịara ghọta ihe mere Chineke ji kpọọ ime ihe ike asị .
M chọrọ iso Ndịàmà Jehova na- enwe obi ụtọ
Otú Ndịàmà Jehova si akpa àgwà masịkwara m .
O doro m anya na ha na- agbalị ibi ndụ otú Baịbụl kwuru .
M chọrọ iso ha na- enwe obi ụtọ .
M mechara gbanwee , ọ bụ eziokwu na ọ dịghịrị m mfe .
E mekwara m baptizim , mụ aghọọ Onyeàmà Jehova n’ afọ 2008 .
Obi na- atọ anyị ezigbo ụtọ na anyị na- eji asụsụ Polish akụziri ndị na- asụ Polish Baịbụl
URU NDỊ M RITERELA :
Ihe ndị m mụtara na Baịbụl agbanweela ndụ m .
Anaghịzi m eme ihe ike , achọ ịbụ onye a ma ama , aṅụ ọgwụ ike ma ọ bụ oké mmanya .
Ara bọl anaghịzikwa agba m .
Abụzi m ohu Chineke , m na- enwekwa obi ụtọ na m na- akụziri ndị ọzọ Baịbụl .
M ka na- elekwa bọl , ma anaghịzi m ekwe ka ọ na- egbochi m ime ihe ndị ka mkpa .
Alụọla m nwaanyị .
Aha nwunye ọma m bụ Esther .
Mụ na ya na- efekọkwa Jehova ọnụ .
Obi na- atọ anyị ezigbo ụtọ na anyị na- eji asụsụ Polish akụziri ndị na- asụ Polish bí n’ Ịngland ebe a Baịbụl .
Ọ bụ ugbu a ka ndụ tọwara m ụtọ .
Akọnuche m anaghịzi apịa m ụtarị , m na- ebikwa ndụ bara uru .
“ Nwa M M Hụrụ n’ Anya nke Kwesịrị Ntụkwasị Obi n’ Ime Onyenwe Anyị ”
WERE ya na ị na- ahụ Timoti n’ ụtụtụ otu ụbọchị ka o si n’ ụlọ ha na- apụ .
Uche ya niile dị n’ ihe ọ na- aga ime n’ ebe ọ na- aga .
E nwere ndị ya na ha so na- aga .
Ndị ahụ nọ ya n’ ihu , ya ana-eso ha n’ azụ .
Ụzọ ha si aga bụ ụzọ Timoti maara nke ọma .
Obodo ha si na ya na- apụ bụ Listra .
Obodo a dị na ndagwurugwu .
Timoti nọ na- amụmụ ọnụ ọchị ka ọ na- eche otú mama ya na nne nne ya si na- ele ya , obi abụrụ ha sọ aṅụrị n’ agbanyeghị na ọ na- ewutekwa ha na ọ na- ahapụ ha .
Ya adị ya ka ya tụgharịa , feere ha aka ọzọ .
Pọl onyeozi so ná ndị ya na ha so na- apụ .
Ka ha na- aga , Pọl gụrụ gụrụ , ya atụgharịa , lee Timoti anya , mụmụọrọ ya ọnụ ọchị .
Ọ ma na Timoti ka na- emetụ ihere , ma obi dị ya ụtọ na Timoti dị nnọọ njikere iso ya jee ozi .
Timoti ka bụ nwa okorobịa .
Ọ ga- abụ na ọ nọ n’ agbata afọ iri na asaa na afọ iri abụọ na atọ .
Ọ hụrụ Pọl n’ anya , na- asọpụrụkwa ya .
Ugbu a , Timoti ji obi ya niile sí n’ ụlọ ha soro Pọl na- aga ebe dị ezigbo anya .
Ha ga- eji ụkwụ na ụgbọ mmiri gaa ma ebe ndị dị mma ma ebe ndị nwere ike ịta isi ha .
Timoti amaghị ma ọ̀ ga- akpakwa ụkwụ n’ ụlọ ha ọzọ .
Gịnị mere Timoti ji chọọ iso Pọl jewe ozi ?
Olee uru ọ ga- abara ya ?
Oleekwa otú anyị ga- esi nwee ụdị okwukwe Timoti nwere ?
“ MALITE N’ OGE Ị BỤ NWA ỌHỤRỤ ”
Ka anyị lebagodị anya ugbu a n’ ihe mere ihe dị ka afọ abụọ ma ọ bụ atọ tupu Timoti esi na Listra pụwa .
O yikarịrị ka Timoti ọ̀ bụ onye Listra .
Listra bụ obere obodo dịpụrụ adịpụ .
Ọ dịkwa na ndagwurugwu mmiri na- ede nke ọma .
Ọ ga- abụ na ndị Listra ma asụsụ Grik , ma , ha na- asụkwa asụsụ ha bụ́ Likeonian .
Otu ụbọchị , oké mkpọtụ bidoro ime n’ obodo a n’ ihi otu ọrụ ebube Pọl onyeozi rụrụ .
Ya na Banabas onyeozi ibe ya bịarutere Aịkoniọm , bụ́ nnukwu obodo dị́ nso na Listra , ma bido ikwusa ozi ọma .
Ka ha nọ na- ekwusa ozi ọma , Pọl hụrụ otu nwoke dara ngwọrọ , mee ka ọ malite ịga ije , n’ ihi na ọ chọpụtara na o nwere okwukwe .
—
Ọrụ Ndịozi 14 : 5-10
N’ otu akụkọ mgbe ochie a na- akọ na Listra , e kwuru na n’ oge ochie , e nwere chi ndị na- enwogha dịrị ka ụmụ mmadụ .
Ọtụtụ ndị Listra kwekwaara na ọ bụ eziokwu .
Ọ bụ ya mere na mgbe ha hụrụ ihe Pọl mere , ha bidoro ịkpọ ya chi ha bụ́ Hemis , na- akpọkwa Banabas Zus .
O siri ike tupu Ndị Kraịst a dị́ umeala n’ obi egbochie ìgwè mmadụ ahụ ịchụrụ ha àjà .
—
Ọrụ Ndịozi 14 : 11-18
Ma e nwere ụfọdụ ndị nọ na Listra ma na ndị a abụghị chi ndị bịara ileta ha .
Ha ma na ha bụ ndị mmadụ nkịtị .
Ihe ahụ ha mere tọkwara ha ụtọ .
Mmadụ abụọ n’ ime ha bụ Yunis na mama ya bụ́ Lọịs .
Yunis bụ nwaanyị onye Juu , ma di ya bụ onye Grik .
Ya na mama ya ji obi ụtọ gee Pọl na Banabas ntị nke ọma .
Ha nụrụ ihe onye Juu ọ bụla na- atụ anya ịnụ kemgbe , ya bụ , na Mesaya abịala nakwa na o mezuola ọtụtụ amụma ndị e dere n’ Akwụkwọ Nsọ na ọ ga- emezu .
Chegodị otú obi dị Timoti maka ọbịbịa a Pọl bịara n’ ebe ha .
E si n’ oge Timoti “ bụ nwa ọhụrụ ” kụziwere ya inwe mmasị n’ ihe ndị dị́ nsọ dị́
n’ Akwụkwọ Nsọ Hibru .
(
2 Timoti 3 : 15
) Timoti chọpụtara na ihe Pọl na Banabas kwuru gbasara Mesaya bụ eziokwu otú nne ya na nne nne ya chọpụtakwara .
Chegodị gbasara nwoke ahụ dara ngwọrọ Pọl mere ka ọ gawa ije .
Ọ ga- abụ na kemgbe Timoti dị obere , ọ na- ahụ nwoke ahụ ọtụtụ ugboro ka ọ nọ n’ okporo ámá na Listra .
Ma ugbu a , ọ hụla ka nwoke a bidoro gawa ije .
Ka a sịkwa ihe mere Yunis na Lọịs nakwa Timoti ji ghọọ Ndị Kraịst .
Ọ bụrụ na ị bụ nne , nna , mama ukwu ma ọ bụ papa ukwu , e nwere ọtụtụ ihe ị ga- amụta n’ aka Lọịs na Yunis .
Ò nwere ihe ọma ụmụaka gị nwere ike ịmụta n’ aka gị ?
“ SITE N’ ỌTỤTỤ MKPAGBU ”
Ọ ga- abụ na obi tọrọ ndị ghọrọ Ndị Kraịst na Listra ụtọ mgbe ha matara uru ha ga- erite n’ ihi na ha na- eso ụzọ Kraịst .
Ma , ha matakwara na ihe agaghị adịchara ha mfe .
Ụfọdụ ndị okpukpe ndị Juu na- agba ara si Aịkoniọm na Antiọk bịa mee ka ndị Listra bido imegide Pọl na Banabas .
Obere oge , ìgwè mmadụ iwe ji tụgidere Pọl nkume ya adaa n’ ala .
Ha dọkpụụrụ Pọl gaa n’ azụ obodo , tọgbọ ya ebe ahụ , na- eche na ọ nwụọla .
—
Ọrụ Ndịozi 14 : 19
Ma Ndị Kraịst nọ́ na Listra gara ebe ahụ Pọl tọgbọ , gbaa ya gburugburu .
Obi dị ha ụtọ mgbe Pọl megharịrị ahụ́ , bilie ma jiri obi ike laghachi Listra .
N’ echi ya , Pọl na Banabas gawara Dabe ikwusa ozi ọma .
Mgbe ha mechara ka ọtụtụ ndị ghọọ ndị na- eso ụzọ Jizọs n’ ebe ahụ , ha ji obi ike
laghachi
Listra n’ agbanyeghị na e nwere ike igbu ha ebe ahụ .
Gịnị meziri ?
Baịbụl kwuru na ha laghachiri “ na- ewusi mkpụrụ obi nke ndị na- eso ụzọ Jizọs ike , na- agba ha ume ka ha nọgide n’ okwukwe Ndị Kraịst . ”
Weregodị ya na ị na- ahụ ka Timoti kporopụrụ anya na- ege ntị ka Pọl na Banabas na- agwa Ndị Kraịst ahụ na o nweghị ihe ahụhụ ahụ ha na- ata bụ ma e jiri ya tụnyere olileanya dị́ ebube ha nwere .
Ha kwuru , sị : “ Anyị aghaghị ịbanye n’ alaeze Chineke site n’ ọtụtụ mkpagbu . ”
—
Ọrụ Ndịozi 14 : 20-22
Timoti gere ezigbo ntị mgbe Pọl onyeozi na- akụzi ihe
Timoti ejirila anya ya hụ ka Pọl na- edi ahụhụ a na- ata ya n’ ihi ozi ọma ọ na- ekwusara ndị mmadụ .
Timoti ma na ya sowe Pọl na- eje ozi , ndị Listra ga- emegide ya , nna ya nwekwara ike imegide ya .
Ma , Timoti ekweghị ka ihe ndị ahụ gbanwee mkpebi o mere gbasara otú ọ chọrọ isi na- ejere Chineke ozi .
E nwere ọtụtụ ndị na- eto eto na- emekwa ka Timoti taa .
Ha na- akpachapụ anya họrọ ndị enyi okwukwe ha siri ike , ndị ga na- agba ha ume ime uche Chineke .
Ha anaghị ekwe ka ndị mmegide mee ka ha kwụsị ife Chineke .
‘ ỤMỤNNA KỌRỌ AKỤKỌ ỌMA BANYERE YA ’
Dị ka anyị kwuburu , o nwere ike ịbụ mgbe ihe dị ka afọ abụọ ma ọ bụ atọ gachara ka Pọl bịaghachiri Listra .
Ya na Saịlas so na nke ugbu a .
Weregodị ya na ị na- ahụ ka obi na- atọ ndị ezinụlọ Timoti hà ụtọ mgbe Pọl hà rutere .
O doro anya na obi na- atọkwa Pọl ezigbo ụtọ .
O jirila anya ya hụ na ozi ọma o ziri na Listra arụpụtala ezigbo ihe .
Obi dị ya ụtọ na Lọịs na nwa ya nwaanyị , bụ́ Yunis , bụzi ezigbo Ndị Kraịst nwere okwukwe “ nke na- abụghị nke ihu abụọ ọ bụla . ”
(
2 Timoti 1 : 5
) Gịnịkwanụ ka ọ chọpụtara gbasara Timoti ?
Pọl chọpụtara na kemgbe ikpeazụ ahụ ọ bịara Listra , Timoti aghọọla ezigbo Onye Kraịst .
Ma ụmụnna nọ́ na Listra ma ndị nke nọ́ n’ Aịkoniọm ‘ kọrọ akụkọ ọma banyere Timoti . ’
Obodo Aịkoniọm dị ihe dị ka kilomita iri atọ na abụọ ma e si ebe ugwu Listra gawa ya .
(
Ọrụ Ndịozi 16 : 2
) Olee otú Timoti si bụrụ onye a na- akọ akụkọ ọma banyere ya otú a ?
E nwere ndụmọdụ ndị ga- abara ndị na- eto eto ezigbo uru dị́ ‘ n’ ihe odide ndị ahụ dị nsọ ’ nne Timoti na nne nne ya ji kụziere ya ihe ‘ malite n’ oge ọ bụ nwa ọhụrụ . ’
(
) Otu n’ ime ha bụ : “ Cheta Onye Okike Ukwu gị n’ oge ị bụ okorobịa . ”
(
Ekliziastis 12 : 1
) Timoti ghọtakwuru ihe mmadụ icheta Onye kere ya pụtara mgbe ọ ghọrọ Onye Kraịst .
Ọ ghọtara na otu n’ ime ụzọ kacha mma ọ ga- esi echeta Onye kere ya bụ ịna-ezi ndị mmadụ ozi ọma banyere Ọkpara Chineke , bụ́ Kraịst .
Timoti ji nwayọọ nwayọọ kwụsị ime ihere , jirizie obi ike na- ezi ndị mmadụ ozi ọma banyere Jizọs Kraịst .
Ụmụnna ndị na- elekọta ọgbakọ dị iche iche hụrụ otú Timoti si na- eme nke ọma .
O doro anya na obi tọrọ ha ụtọ mgbe ha hụrụ otú o si na- agba ụmụnna ibe ya ume ma na- enyere ha aka .
Ma , nke ka nke bụ na Jehova hụkwara na ọ na- eme nke ọma .
O mere ka e buo amụma ụfọdụ ga- emezu n’ isi Timoti .
O nwere ike ịbụ na amụma ndị ahụ bụ na Timoti ga- emecha rụọ ọrụ ga- abara ọtụtụ ọgbakọ uru .
Mgbe Pọl gara na nke Timoti hà , ọ chọpụtara na Timoti ga- abara ya ezigbo uru ma o soro ya gaa ziwe ozi ọma ná mba ọzọ .
Pọl gwaziri ụmụnna nọ́ na Listra ka Timoti soro ya , ha ekweta .
Ha bikwasịrị Timoti aka n’ isi iji gosi na a họpụtala ya ka o jewere Jehova ozi pụrụ iche .
—
1 Timoti 1 : 18 ;
4 : 14
O doro anya na ozi a pụrụ iche a họpụtara Timoti ka o jewe tụrụ ya n’ anya , ọ dịkwa njikere ịga .
Ma , olee ihe nna ya na- abụghị Onye Kraịst mere mgbe ọ nụrụ na a họpụtala nwa ya ịga mba ọzọ na- ezisa ozi ọma ?
Ọ ga- abụ na ọ bụghị ụdị ọrụ a ka o bu n’ obi ka nwa ya rụọ .
Oleekwanụ otú obi dị nne Timoti na nne nne ya ?
Hà gosiri na obi dị ha ụtọ , ma , n’ ime ime obi ha ha ana-eche banyere nsogbu ndị nwere ike ịbịara nwa ha ?
O nweghị ihe o mere ma ha chee ụdị ihe a , n’ ihi na ọ bụ otú ahụ ka ọ na- adị ndị mụrụ ụmụ .
Otu ihe doro anya bụ na Timoti so Pọl na Saịlas gawa .
Ọ bụ n’ ụtụtụ ụbọchị ahụ anyị kwuru gbasara ya ná mbido isiokwu a ka Timoti bidoro iso Pọl onyeozi aga ozi ọma ná mba dị iche iche .
Ha ji nwayọọ nwayọọ pụọ na Listra .
Ha atọ gagidere ije sí n’ ụtụtụ ruo ná mgbede tupu ha erute Aịkoniọm .
Timoti hụziri otú Pọl na Saịlas si na- agwa ọgbakọ dị ebe ahụ ihe ọhụrụ òtù na- achị isi nọ́ na Jeruselem chọrọ ka ha na- eme , hụkwa otú ha si na- agba mbọ eme ka okwukwe Ndị Kraịst nọ́ ebe ahụ sie ike .
(
Ọrụ Ndịozi 16 : 4 , 5
) Ma , nke a ka bụ mbido .
Mgbe Pọl , Saịlas na Timoti letachara ọgbakọ Aịkoniọm na ọgbakọ ndị ọzọ dị́ na Galeshia , ha ji ụkwụ sí n’ okporo ụzọ ndị Rom a wụrụ awụ gaa ọtụtụ narị kilomita rute Frijia .
Ha bu ụzọ gaa ebe ugwu Frijia , mechaa gaa ebe ọdịda anyanwụ ya .
Ha na- aga ebe ọ bụla mmụọ nsọ Chineke gwara ha .
Ha gara Troas , sizie ebe ahụ banye ụgbọ mmiri gawa Masedonia .
(
Ọrụ Ndịozi 16 : 6-12
) Ka ha nọ na- aga ebe ndị a , Pọl chọpụtara na Timoti baara ha uru .
Ọ bụ ya mere obi ji sie Pọl ike ịhapụ naanị Timoti na Saịlas n’ obodo Beria gawa ebe ọzọ .
(
Ọrụ Ndịozi 17 : 14
) O mechadịrị ziga naanị Timoti ka ọ gaa Tesalonaịka .
Mgbe Timoti gara ebe ahụ , o ji ihe niile ọ mụtara n’ aka Pọl na Saịlas mee ka okwukwe Ndị Kraịst ibe ya nọ́ n’ ebe ahụ sikwuo ike .
—
1 Ndị Tesalonaịka 3 : 1-3
Pọl mechara dee gbasara Timoti , sị : “ Enweghị m onye ọzọ nke nwere ụdị obi o nwere , bụ́ onye ihe banyere unu ga- emetụ n’ obi n’ ezie . ”
(
Ndị Filipaị 2 : 20
) Ndị mmadụ anọkataghị kwuwe okwu ọma banyere Timoti .
Ha hụrụ otú o si arụsi ọrụ ike , dịrị umeala n’ obi ma tachie obi mgbe ọ na- ata ahụhụ n’ ihi ozi ọ na- ejere Chineke .
Ị bụrụ onye na- eto eto , i nwere ike ịmụta ihe n’ aka ya .
Echefukwala na i nwere ike ime ka ndị mmadụ na- akọ akụkọ ọma banyere gị .
Ọ bụrụ na i jiri ife Jehova Chineke kpọrọ ihe , na- akwanyere ndị ọzọ ùgwù ma na- enyere ha aka , ndị mmadụ ga na- ekwukwa okwu ọma banyere gị .
“ GBALỊSIE IKE KA Ị BỊAKWUTE M ”
Timoti si na nwata malite iji oge ya niile na- ekwusa ozi ọma
Timoti so Pọl jee ozi ruo ihe dị ka afọ iri na anọ .
O so ya taa ahụhụ ndị ọ tara , sorokwa ya ṅụrịa ọṅụ mgbe ọ na- aṅụrị ọṅụ .
(
2 Ndị Kọrịnt 11 : 24-27
) E nwedịrị mgbe a tụrụ Timoti mkpọrọ n’ ihi ozi ọma ọ na- ekwusa .
(
Ndị Hibru 13 : 23
) Timoti hụkwara ụmụnna ya ndị nwoke na ndị nwaanyị n’ anya ma na- echebakwara ha echiche ka Pọl .
Pọl degaara Timoti akwụkwọ ozi ma sị ya : “ M na- echeta anya mmiri gị . ”
(
2 Timoti 1 : 4
) Timoti mụtara ime ka Pọl .
Ọ dị ka ọ̀ mụtara ‘ iso ndị na- akwa ákwá kwaa ákwá , ’ ihe na- ewute ndị ọzọ ana-ewutekwa ya , nke mere ka o nwee ike ịgba ha ume ma kasie ha obi .
(
Ndị Rom 12 : 15
) Onye ọ bụla n’ ime anyị kwesịrị ịgbalị na- eme ka ya .
Timoti mechara ghọọ onye nlekọta e ji ama atụ n’ ọgbakọ Ndị Kraịst .
Pọl gwadịrị Timoti ka ọ na- ahọpụta ndị nwoke ruru eru ịbụ ndị okenye na ndị ohu na- eje ozi nakwa ka ọ na- eleta ọgbakọ dị iche iche ma na- agba ha ume .
—
1 Timoti 5 : 22
Pọl hụrụ Timoti n’ anya .
O weere ya dị ka nwa ya , na- enyekwa ya ndụmọdụ ga- abara ya uru dị ka nwa okorobịa .
Ọ gwara Timoti ka ọ na- echebara ihe ndị ọ mụtara echiche nakwa ka ọ na- eme ka ọganihu ya pụta ìhè .
(
1 Timoti 4 : 15 , 16
) Pọl gwakwara Timoti ka ọ ghara ikwe ka ihere ma ọ bụ ịsọ ndị tọrọ ya anya mee ka ọ ghara ime ihe dị́ mma o kwesịrị ime .
(
1 Timoti 1 : 3 ;
4 : 6 , 7 ,
11 , 12
) Pọl gwadịrị ya ihe o nwere ike ime maka ọrịa ọ na- arịakarị , nke nwere ike ịbụ afọ na- enye ya nsogbu .
—
1 Timoti 5 : 23
Mgbe Pọl hụrụ na oge ọnwụ ya eruwela , nke nwere ike ịbụ oge a ga- egbu ya , o si n’ ike mmụọ nsọ degara Timoti akwụkwọ ozi ikpeazụ o degaara ya .
Ọ gwara ya okwu na- emetụ n’ ahụ́ .
Ọ gwara ya , sị : “ Gbalịsie ike ka ị bịakwute m n’ oge na- adịghị anya . ”
(
2 Timoti 4 : 9
) Pọl hụrụ Timoti n’ anya nke na ọ kpọrọ ya “ nwa m m hụrụ n’ anya nke kwesịrị ntụkwasị obi n’ ime Onyenwe anyị . ”
(
1 Ndị Kọrịnt 4 : 17
) Ka a sịkwa ihe mere o ji chọọ ka enyi ya a nọrọ ya nso mgbe oge ọnwụ ya ruwere .
Onye ọ bụla n’ ime anyị kwesịrị ịjụ onwe ya , sị : ‘ Ndị mmadụ hà na- achọ ka m bịa kasie ha obi ma ha nwee nsogbu ? ’
Timoti ọ̀ garuru hụ Pọl tupu Pọl anwụọ ?
Anyị amaghị .
Ma anyị ma na Timoti gbalịrị ike ya ịkasi Pọl na ndị ọzọ obi nakwa ịgba ha ume .
Aha ya bụ́ Timoti pụtara “ Onye Na- asọpụrụ Chineke . ”
Ọ sọpụkwaara Chineke n’ eziokwu .
Anyị niile , ma ndị na- eto eto ma ndị agadi , kwesịrị iṅomi okwukwe Timoti .
Ajụjụ Ndị Baịbụl Zara
Ndị nwụrụ anwụ hà ga- adị ndụ ọzọ ?
N’ eziokwu , Onye nyere anyị ndụ ga- emeli ka ndị nwụrụ anwụ dịghachi ndụ
Jehova Chineke bụ Isi Iyi nke ndụ .
(
) Ebe ọ bụ Isi Iyi nke ndụ , ọ̀ bụ na ọ gaghị akpọliteli ndị nwụrụ anwụ ?
Baịbụl gwara anyị na Chineke ga- akpọlite ndị nwụrụ anwụ .
( Gụọ
Ọrụ Ndịozi 24 : 15
Ma , gịnị mere ọ ga- eji kpọlite ha ?
Ihe Onye kere anyị bu n’ obi kee anyị bụ ka anyị dịrị ndụ n’ ụwa ruo mgbe ebighị ebi .
(
Jenesis 1 : 31 ;
2 : 15-17
) Ọ ka bụkwa ihe ọ chọrọ imere anyị .
Ọ na- ewute ya na ndụ anyị jupụtara ná nsogbu nakwa na ọ naghị ara ahụ́ anyị anwụọ .
—
Gụọ
Job 14 : 1 ,
Olee ebe ndị a ga- akpọlite n’ ọnwụ ga- ebi ?
Chineke ò kere ụmụ mmadụ ka ha biri n’ eluigwe ?
Mba .
Chineke kere ndị mmụọ ozi ka ha biri n’ eluigwe .
Ma , o kere ụmụ mmadụ ka ha biri n’ ụwa .
(
Jenesis 1 : 28 ;
Job 38 : 4 ,
7
) Ngwa , chegodị gbasara ndị Jizọs kpọlitere n’ ọnwụ .
Ọ kpọlitere ha , ha adịrịkwa ndụ n’ ụwa ebe a .
Otú ahụkwa ka ọ ga- adị ọtụtụ n’ ime ndị a ga- akpọlite n’ ọnwụ .
Ha ga- adịghachikwa ndụ
n’ ụwa .
Jọn 5 : 28 , 29 ;
11 : 44
Ma , e nwere mmadụ ole na ole Chineke ga- akpọlite n’ ọnwụ , ha agaa eluigwe .
Ha ga- enwe ahụ́ nke mmụọ .
(
Luk 12 : 32 ;
1 Ndị Kọrịnt 15 : 49 , 50
) Ndị ahụ ga- aga eluigwe ga- eso Kraịst chịa ụwa dị ka ndị eze .
—
Mkpughe 5 : 9 , 10
Ụlọ Nche , Disemba 1 , 2014
Ị Ga- aghọtali Ihe Baịbụl Na- ekwu
Isiokwu Ndị Dị na Magazin A
Olee Ihe Mere I Kwesịrị Iji Chọọ Ịghọta Ihe Baịbụl Na- ekwu ?
Ọtụtụ ndị nọ́ n’ ebe dị iche iche n’ ụwa na- ekwu okwu ọma gbasara Baịbụl .
Ma , o nwere ike ha amachaghị ihe dị́ na Baịbụl .
Ọ bụ otú ahụ ka ọ dị ọtụtụ nde mmadụ bí n’ Eshia nakwa ndị bí n’ ebe ọtụtụ ndị nwere Baịbụl .
Ma , i nwere ike ịna-ajụ onwe gị , sị : ‘ Gịnị mere m ga- eji chọwa ịghọta ihe Baịbụl na- ekwu ? ’
Ọ bụrụ na ị ghọta ihe dị́ n’ akwụkwọ a dị́ nsọ , ọ ga- enyere gị aka :
Ịna-enwe obi ụtọ
Idozi nsogbu ezinụlọ
Ịkwụsị ịna-echegbu onwe gị
Ime ka gị na ndị ọzọ na- adị ná mma
Iji ego gị eme ihe bara uru
Ka anyị lebagodị anya n’ otú Baịbụl si nyere otu nwaanyị Japan aka .
Aha nwaanyị ahụ bụ Yoshiko .
Ọ na echekarị ihe ọ ga- abụ ya ka Baịbụl na- ekwu .
O mechara kpebie ịgụ Baịbụl ka ọ mata ihe dị́ na ya .
Gịnị meziri ?
O kwuru , sị : “ Ihe m gụtara na Baịbụl emeela ka ndụ m nwee isi .
O meekwala ka m nwee olileanya na ihe ga- aka mma n’ ọdịnihu . ”
O kwukwara , sị : “ Anaghịzi m eche na ndụ m abaghị uru . ”
Amit , bụ́ nwoke ahụ anyị dere ihe o kwuru ná mbido isiokwu a , kpebikwara ịmụ Baịbụl n’ onwe ya .
O kwuru , sị : “ Ihe m gụtara tụrụ m n’ anya .
Ihe e dere na Baịbụl ga- abara onye ọ bụla uru . ”
Baịbụl abaarala ọtụtụ nde mmadụ uru .
Ọ́ gaghị adị mma ma ị mụọ Baịbụl n’ onwe gị , ka ị hụ otú ọ ga- esi baara gị uru ?
Akwụkwọ A Ga- aghọtali Aghọta
O teela e dere Baịbụl .
Ma , olee mgbe e bidoro ide ya ?
E bidoro ide ya n’ Izrel oge ochie n’ ihe dị ka puku afọ atọ na narị afọ ise gara aga .
Ọ bụ oge alaeze Shang na- achị n’ obodo Chaịna .
Ọ bụkwa n’ ihe dị ka otu puku afọ tupu okpukpe Buda amalite n’ India .
— Gụọ ihe e dere n’ igbe isiokwu ya bụ “
Ihe Ndị I Kwesịrị Ịma Gbasara Baịbụl
. ”
Baịbụl zara ajụjụ ndị kacha echu ụmụ mmadụ ụra
Akwụkwọ mmadụ ga- agụ ya abaara ya uru bụ akwụkwọ a na- aghọta nke ọma nakwa nke ihe ọ na- ekwu ga- enyere mmadụ aka ná ndụ .
Baịbụl bụ ụdị akwụkwọ ahụ .
Ọ zara ajụjụ ndị kacha echu ụmụ mmadụ ụra .
Dị ka ihe atụ , ò nwetụla mgbe ị jụrụ , sị , ‘ Gịnị mere anyị ji nọrọ n’ ụwa a ? ’
Kemgbe ụwa , ndị mmadụ na- achọ ịma azịza ajụjụ a .
Ma , azịza ya dị n’
isi nke mbụ na nke abụọ
na Jenesis bụ́ akwụkwọ nke mbụ na Baịbụl .
N’ ebe ahụ , Baịbụl kọrọ otú ihe niile si bido ọtụtụ ijeri afọ gara aga .
O kwuru mgbe e kere eluigwe na ụwa , nakwa kpakpando na ụyọkọ ha dị́ iche iche .
(
Jenesis 1 : 1
) Ọ kọziri otú ụwa si jiri nwayọọ nwayọọ ghọọ ebe a ga- ebi ebi , otú ụmụ mmadụ na ihe dị́ iche iche dị́ ndụ si malite ịdị , na ihe mere e ji kee ha niile .
E DERE YA OTÚ Ọ GA- ADỊ MFE NGHỌTA
Baịbụl na- agwa anyị ihe ndị anyị ga- eme gbasara nsogbu ndị na- abịara anyị kwa ụbọchị .
Ihe ndị ọ na- agwa anyị dịkwa mfe nghọta .
Lee ihe abụọ mere o ji dị mfe nghọta .
Nke mbụ bụ na e dere Baịbụl otú ọ ga- edo anya , ruokwa ndị mmadụ n’ obi .
E jighị okwu ndị dị́ omimi dee ya , kama , e ji okwu ndị doro anya , anyị maara nke ọma , dee ya .
E ji ihe ndị anyị na- ahụ kwa ụbọchị kọwaa ihe ndị gaara esi ike nghọta .
Dị ka ihe atụ , Jizọs ji ọtụtụ ihe atụ ndị dị́ mfe nghọta na ihe ndị mmadụ na- eme kwa ụbọchị kụzie ihe , ya eruo ndị mmadụ n’ obi .
Ọ bụ mgbe ọ na- akụzi ihe n’ elu ugwu ka o mere ọtụtụ ihe atụ ndị ahụ .
E dekọrọ ha n’ akwụkwọ Matiu
isi nke 5 ruo isi nke 7
.
Otu onye gụrụ ihe ndị ahụ Jizọs kwuru n’ elu ugwu kwuru na ha “ bara ezigbo uru ” nakwa na o kwughị ha “ iji kọjuo anyị isi , kama , o kwuru ha iji nyere anyị aka ịmụta ịna-akpa àgwà ọma . ”
O nwere ike iwe gị ihe dị ka nkeji iri na ise ma ọ bụ iri abụọ iji gụchaa ihe ahụ niile Jizọs kụziri n’ elu ugwu .
Ma , ọ ga- eju gị anya na ihe niile ahụ dị mfe nghọta , baakwa ezigbo uru .
Ihe ọzọ mere Baịbụl ji dị́ mfe nghọta bụ ụdị ihe ndị e dere na ya .
Baịbụl abụghị akwụkwọ akụkọ ifo .
Kama , dị ka akwụkwọ a na- akpọ
The World Book Encyclopedia
si kwuo , ihe kacha dịrị na ya bụ “ akụkọ gbasara ụmụ mmadụ , ma ndị ukwu ma ndị nta , otú ha si gbaa mbọ , ihe ndị ha tụrụ anya ha , ebe ndị ha mejọrọ ihe na ebe ndị ha meziri . ”
Ebe ọ bụ akụkọ ụmụ mmadụ ka a kọrọ na ya , ọ dịịrị anyị mfe ịghọta akụkọ ndị ahụ na ịmụta ihe na ha .
—
Ndị Rom 15 : 4
MMADỤ NIILE NWERE IKE INWETA YA
Ihe ga- eme ka ị ghọta ihe e dere n’ akwụkwọ bụ ma ọ bụrụ na e dere ya n’ asụsụ ị maara nke ọma .
N’ agbanyeghị ebe i bi ma ọ bụ obodo i si , o nwere ike ịbụ na e nweela Baịbụl n’ asụsụ ị ga- aghọtali .
Ka anyị lee ihe mere e ji nwee ike inwe Baịbụl n’ ọtụtụ asụsụ .
Nsụgharị ya .
Asụsụ ndị mbụ e ji dee Baịbụl bụ Hibru , Arameik , na Grik .
O mere ka ọ bụrụ naanị mmadụ ole na ole ma asụsụ ndị a ga- agụli Baịbụl .
Ma , ndị sụgharịrị Baịbụl gbara ezigbo mbọ ka ọ dịrị n’ ọtụtụ asụsụ ndị ọzọ .
Ọ bụ ya mere e ji nwee Baịbụl , ma ndị nke zuru ezu ma ndị nke na- ezughị ezu , n’ ihe dị ka puku asụsụ abụọ na narị asaa .
Ọ pụtara na e kee mmadụ niile bí n’ ụwa ụzọ iri , ihe karịrị ụzọ itoolu nwere ike ịgụ , ma ọ́ dịghị ihe ọzọ , ebe ụfọdụ na Baịbụl n’ asụsụ ha .
Mbipụta ya .
N’ oge e dere Baịbụl , e dere ya n’ ihe nwere ike imebi emebi , dị ka n’ akpụkpọ anụ nakwa na papaịrọs .
Iji mee ka ọtụtụ ndị nweta ya , a na- eji aka , leziekwa anya , na- edepụtaghachi ihe ndị e dere na ya .
Ndị nke a e depụtaghachiri na- adị ezigbo ọnụ , ọ bụkwa mmadụ ole na ole na- azụtali ya .
Ma mgbe Gutenberg mepụtara ígwè na- ebi akwụkwọ n’ ihe karịrị narị afọ ise na iri afọ ise gara aga , e bipụtara ọtụtụ Baịbụl ma kesaakwa ha .
Otu nchọpụta e mere gosiri na e kesaala ihe karịrị ijeri Baịbụl ise , ma ndị nke zuru ezu ma ndị nke na- ezughị ezu .
Baịbụl bụ akwụkwọ okpukpe a kacha ebipụta ma na- ekesa .
O doro anya na Baịbụl bụ akwụkwọ e kwesịrị ịghọta ihe ọ na- ekwu .
Ma , o nwere ike ịna-esitụrụ gị ike ịghọta ya .
Ọ bụrụ na ọ na- esitụrụ gị ike , e nwere ihe ga- enyere gị aka .
Olee ebe ị ga- achọta ya ?
Oleekwa uru ọ ga- abara gị ?
Gụọ isiokwu na- eso nke a ka ị mata azịza ajụjụ ndị a .
Ihe Ga- enyere Gị Aka Ịghọta Ihe Baịbụl Na- ekwu
Weregodị ya na ị gara mba ị na- agatụbeghị mbụ .
Mgbe i ruru , gị achọpụta na otú ndị ebe ahụ dị , omenala ha , nri ha , na ego ha dị ezigbote iche .
O nwere ike ịgwụ gị ike .
O nwekwara ike ịdị gị otú ahụ ma ị malite ịgụ Baịbụl .
Ka ị na- agụ ya , o nwere ike ịdị gị ka ị̀ banyere n’ ụwa ndị oge ochie ị na- amaghị ihe ọ bụla gbasara ya .
Ị ga- agụta gbasara ndị a na- akpọ ndị Filistia , gụtakwa gbasara omenala ndị ị na- ahụtụbeghị mbụ , dị ka , mmadụ ‘ ịdọwa uwe ’ ya , ma ọ bụkwanụ ụdị nri a na- akpọ mana nakwa ego a na- akpọ drakma .
(
Ọpụpụ 16 : 31 ;
Jọshụa 13 : 2 ;
2 Samuel 3 : 31 ;
Luk 15 : 9
) Ihe a niile nwere ike ịgbagwoju gị anya .
Ọ̀ bụ na ị gaghị achọ ka onye maara Baịbụl nke ọma nyere gị aka , otú ahụ onye gara mba ọ na- agatụbeghị mbụ ga- esi chọọ ka e nyere ya aka ?
IHE NYEERE NDỊ MMADỤ AKA N’ OGE OCHIE
N’ oge a malitere ide Baịbụl n’ ihe dị ka n’ afọ 1513 Tupu Oge Ndị Kraịst , e nwere ihe ndị nwere ike inyere mmadụ aka ịghọta ihe Baịbụl na- ekwu .
Dị ka ihe atụ , Mozis , bụ́ onye mbụ duru ụmụ Izrel , ‘ malitere ịkọwara ’ ha ihe e dere na Baịbụl .
—
Diuterọnọmi 1 : 5
Mgbe ihe dị ka otu puku afọ gachara , a ka nwere ndị na- akụziri ndị mmadụ Baịbụl .
N’ afọ 455 Tupu Oge Ndị Kraịst , ndị Juu niile na ụmụaka ha zukọrọ n’ ọnụ ụzọ ámá dị́ na Jeruselem .
Ndị na- akụzi Baịbụl nọkwa ebe ahụ “ jiri olu dara ụda na- agụpụta ihe dị n’ akwụkwọ ahụ [ dị́ nsọ ] . ”
Ma ihe ha mere abụghị naanị ịgụpụta ya , kama , “ ha nọkwa na- eme ka a ghọta ihe a na- agụpụta . ”
—
Nehemaya 8 : 1-8
Mgbe narị afọ ise gachara , Jizọs Kraịst so kụziere ndị mmadụ Baịbụl .
Ihe ndị mmadụ na- akpọdị ya bụ onye ozizi .
(
Jọn 13 : 13
) Ọ kụziiri ìgwè mmadụ ihe , kụziekwara ndị mmadụ ihe otu otu .
N’ otu oge , ọ nọ n’ elu ugwu kụziere ìgwè mmadụ ihe .
“ Otú o si ezi ihe juru ìgwè mmadụ ahụ anya . ”
Ọtụtụ ndị taa makwa gbasara ihe ndị ahụ ọ kụziri n’ elu ugwu .
(
Matiu 5 : 1 , 2 ;
7 : 28
) N’ oge opupu ihe ubi nke afọ 33 , Jizọs gwara ndị na- eso ụzọ ya abụọ okwu ka ha nọ n’ ụzọ na- aga n’ otu obodo dị́ nso na Jeruselem .
‘ Ọ nọ na- akọwara ha Akwụkwọ Nsọ nke ọma . ’
—
Luk 24 : 13-15 ,
27 ,
32
Ndị na- eso ụzọ Jizọs kụzikwaara ndị ọzọ Okwu Chineke .
N’ otu oge , otu ọnaozi Itiopia nọ na- agụ otu ebe n’ Akwụkwọ Nsọ , Filip , onye na- eso ụzọ Jizọs agakwuru ya , jụọ ya , sị : “ Ị̀ maara n’ ezie ihe ị na- agụ ? ”
Nwoke Itiopia ahụ zara ya , sị : “ N’ ezie , olee otú m ga- esi mara , ma ọ bụrụ na mmadụ eduzighị m ? ”
Filip kọwaziiri ya ihe ihe ọ na- agụ pụtara .
—
Ọrụ Ndịozi 8 : 27-35
IHE NA- ENYERE ANYỊ AKA TAA
Ndịàmà Jehova taa na- akụzikwara ndị mmadụ Baịbụl na narị mba abụọ na iri atọ na itoolu , otú ahụ ndị kụziri Baịbụl n’ oge ochie mere .
(
Matiu 28 : 19 , 20
) N’ izu ọ bụla , ha na- enyere ihe karịrị nde mmadụ itoolu aka ịghọta ihe Baịbụl na- ekwu .
Ọtụtụ n’ ime ndị ha na- akụziri Baịbụl abụghị Ndị Kraịst .
Ha anaghị ana ndị mmadụ ego iji kụziere ha Baịbụl .
Ha nwekwara ike ịnọ n’ ụlọ onye ha chọrọ ịkụziri Baịbụl , ma ọ bụ n’ ebe ọ bụla ọzọ dị́ onye ahụ mma , kụziere ya Baịbụl .
E nwedịrị ndị ha na- esi na fon ma ọ bụ na kọmputa akụziri ihe .
Biko , gwa Onyeàmà Jehova ọ bụla ị hụrụ ka gị na ya kwuo otú unu nwere ike isi mụwa Baịbụl .
Ị ga- achọpụta na Baịbụl abụtụdịghị akwụkwọ mmadụ na- agaghị aghọtali , chọpụtakwa na ọ “ bara uru iji ya zie ihe , iji ya dọọ mmadụ aka ná ntị , iji ya mee ka ihe guzozie , na iji ya nye ọzụzụ n’ ezi omume ” ka i wee “ ruo eru n’ ụzọ zuru ezu , bụrụ onye a kwadebere n’ ụzọ zuru ezu ịrụ ezi ọrụ niile . ”
—
2 Timoti 3 : 16 , 17
È Nwere Mgbe A Na- agaghịzi Enwe Ndị Ihu Abụọ ?
E NWERE otu nwaanyị aha ya bụ Panayiota .
O toro n’ agwaetiti dị́ na Mediterenian .
O bidoro inwe mmasị na ndọrọ ndọrọ ọchịchị mgbe ọ ka na- eto eto .
O mechara ghọọ odeakwụkwọ nke otu òtù ndọrọ ndọrọ ọchịchị dị́ n’ ime obodo ebe o bi .
Ọ na- agadị n’ ụlọ n’ ụlọ na- achọ ndị ga- eji ego akwado òtù ndọrọ ndọrọ ọchịchị ahụ .
Ma , ihe a niile mechara gwụ ya ike .
Ọ chọpụtara na n’ agbanyeghị na onye ọ bụla nọ́ n’ òtù ndọrọ ndọrọ ọchịchị ahụ na- akpọ ibe ya enyi ọma m , ha na- emelara ndị ikwu ha ihe , na- achọ ịnọ n’ isi mgbe niile , na- enwere ibe ha anyaụfụ , e nweekwa ndị kwe na ndị ekweghị .
Otu nwoke onye Ayaland aha ya bụ Daniel toro n’ ezinụlọ jí okpukpe kpọrọ ihe .
Ma , ọ na- ewute ya ma o cheta otú ndị ụkọchukwu ha si eme ihu abụọ .
Ha na- aṅụbiga mmanya okè , na- agba chaa chaa , na- ezuru ego ndị mmadụ nyere n’ onyinye , ma , ha na- akụziri ya na ndị mere ihe ọjọọ ga- aga ọkụ mmụọ .
Otu nwoke aha ya bụ Jeffery rụrụ ọrụ ọtụtụ afọ n’ ụlọ ọrụ ndị na- eji ụgbọ mmiri ebuga ngwá ahịa n’ ebe dị iche iche .
Ụlọ ọrụ ndị a dị na Briten na Amerịka .
Nwoke a na- echeta otú ndị ahịa na ndị na- agba ọsọ ahịa si egwu ndị gọọmenti wayo .
O nweghị ụdị ụgha ha na- anaghị agha iji hụ na e nyere ụlọ ọrụ ha ọrụ .
Ọ dị mwute na ndị ihu abụọ juru ebe niile taa , ma n’ ọchịchị ma n’ okpukpe ma n’ azụmahịa .
Ná mmalite , onye ndị Grik na- akpọ “ onye ihu abụọ ” bụ onye na- ejikarị ejiji ka mmọnwụ na- eme ihe nkiri ma ọ bụ na- agwa ọhaneze okwu .
Ma ka oge na- aga , ndị mmadụ malitere ịkpọ onye na- eduhie ndị ọzọ ma ọ bụ onye na- erigbu ha onye ihu abụọ .
Onye ihu abụọ na- akpasu ndị ọzọ iwe , na- emekwa ka ha na- eburu ya iwe n’ obi .
Ndị o megburu nwere ike ịjụwa , sị : “ Ò nwedịrị mgbe a na- agaghịzi enwe ndị ihu abụọ ? ”
Obi dị anyị ụtọ na Okwu Chineke kwuru ihe mere obi ga- eji sie anyị ike na e nwere mgbe ndị ihu abụọ na- agaghịzi adị .
OTÚ CHINEKE NA ỌKPARA YA SI ELE IME IHU ABỤỌ ANYA
Ihe Baịbụl kwuru gosiri na ọ bụghị ụmụ mmadụ bidoro ime ihu abụọ , kama , ọ bụ otu mmụọ a na- akpọ Ekwensu na Setan .
Mgbe e kere mmadụ , Ekwensu ji agwọ bịakwute Iv bụ́ nwaanyị mbụ .
O mere ka ò bu ọdịmma ya n’ obi ka o nwee ike iduhie ya .
(
Jenesis 3 : 1-5
) Si mgbe ahụ gawa , ọtụtụ ndị mmadụ na- emekwa ka hà bụ ihe ha na- abụghị iji duhie ndị ọzọ ma ọ bụ rigbuo ha .
Mgbe ndị Izrel oge ochie malitere na- ekpere arụsị , na- emekwa ka hà na- efe Chineke , Chineke dọrọ ha aka ná ntị ugboro ugboro banyere ihe ga- eme ha ma ọ bụrụ na ha agbanweghị .
Jehova Chineke si n’ ọnụ Aịzaya onye amụma kwuo , sị : “ Ọ bụ n’ ọnụ ka ndị a bịakwuteworo m , ọ bụkwa naanị egbugbere ọnụ ha ka ha ji nye m otuto , ha emewo ka obi ha dị anya n’ ebe m nọ . ”
(
Aịzaya 29 : 13
) Mgbe ndị Izrel jụrụ ịgbanwe , Chineke kwere ka mba ndị ọzọ bịa bibie Jeruselem na ụlọ nsọ ya .
Ndị Babịlọn bịara bibie ya nke mbụ n’ afọ 607 Tupu Oge Ndị Kraịst .
E mechaa , ndị Rom abịa bibie ya kpamkpam n’ afọ 70 .
O doro anya na Chineke anaghị agba ndị ihu abụọ nkịtị ruo ebighị ebi .
Ma , Chineke na Ọkpara ya , bụ́ Jizọs , ji ndị na- akwụwa aka ha ọtọ na ndị na- ekwu eziokwu kpọrọ ihe .
Dị ka ihe atụ , mgbe Jizọs malitere ije ozi n’ ụwa , otu nwoke aha ya bụ Nataniel bịakwutere ya .
Mgbe Jizọs hụrụ ka ọ na- abịa , o kwuru , sị : “ Lee onye Izrel n’ ezie , onye aghụghọ ọ bụla na- adịghị n’ ime ya . ”
(
Jọn 1 : 47
) Nataniel , onye a na- akpọkwa Batọlọmiu mechara bụrụ otu n’ ime ndịozi iri na abụọ Jizọs .
—
Luk 6 : 13-16
Jizọs so ndị na- eso ụzọ ya nọrịa ọtụtụ oge , ọ kụzikwaara ha otú Chineke si ele ihe anya .
Ọ gwara ha na ha ekwesịghị ịbụ ndị ihu abụọ .
Ọ katọrọ ndị isi okpukpe na- eme ihu abụọ n’ oge ahụ .
Ka anyị lee ụfọdụ ihe ndị o kwuru gbasara ha .
Ha na- eme “ ezi omume ” ka ndị mmadụ hụ ha .
Jizọs gwara ndị ọ na- akụziri ihe n’ otu oge , sị : “ Lezienụ anya nke ọma ka unu ghara ịdị na- eme ezi omume unu n’ ihu ndị mmadụ ka ha wee hụ unu .
.
.
dị nnọọ ka ndị ihu abụọ na- eme . ”
Ọ gwakwara ha ka ha na- enye onyinye ebere “ na nzuzo ” ma ọ bụ otú na- agaghị eme ka ndị mmadụ na- eto ha .
Ha kwesịrị ikpe ekpere na nzuzo , ọ bụghị ikpe ya ka ndị mmadụ hụ na ha na- ekpe ekpere .
Ha na- eme ihe ndị a , ọ ga- egosi na ofufe ha na- efe Chineke si ha n’ obi , Chineke ga- agọzikwa ha .
—
Matiu 6 : 1-6
Ọ naghị ara ahụ́ ha akatọwa mmadụ .
Jizọs kwuru , sị : “ Onye ihu abụọ !
Buru ụzọ wepụ ntụhie dị n’ anya nke gị , mgbe ahụ ka ị ga- ahụ nke ọma otú ị ga- esi wepụ irighiri ahịhịa n’ anya nwanna gị . ”
(
Matiu 7 : 5
) Ọ bụrụ na mmadụ na- ahụtakarị ebe ndị ọzọ mejọrọ ihe mgbe onye ahụ n’ onwe ya na- emejọ ihe karịa ndị ahụ , ọ na- eme onwe ya ka o yie ihe ọ na- abụghị .
Ma , nke bụ́ eziokwu bụ na “ mmadụ niile emehiewo , ha adịghịkwa eru ebube Chineke . ”
—
Ndị Rom 3 : 23
Ha na- ebu ihe ọjọọ n’ obi .
O nwere mgbe ndị na- eso ụzọ ndị Farisii na ndị òtù Herọd bịakwutere Jizọs ka ha jụọ ya ajụjụ gbasara ịtụ ụtụ isi .
Ha ji ire ụtọ gwa Jizọs , sị : “ Onye Ozizi , anyị maara na ị na- ekwu eziokwu , ị na- ezikwa ụzọ Chineke n’ eziokwu . ”
Ha jụziri ya ajụjụ iji mata ya n’ ọnyà .
Ha jụrụ ya , sị : “ Iwu ọ̀ kwadoro ịkwụ Siza ụtụ isi ka ọ̀ bụ na ọ kwadoghị ya ? ”
Jizọs sịrị ha : “ Gịnị mere unu ji na- ele m ule , ndị ihu abụọ ? ”
Ndị ihu abụọ a Jizọs kpọrọ ha kwesịịrị ha n’ ihi na ihe bụ mkpa ha abụghị ka Jizọs gwa ha ihe ha ga- eme , kama , ha na- achọ otú ha ga- esi “ jide ya site n’ okwu ọnụ ya . ”
—
Matiu 22 : 15-22
Ezigbo Ndị Kraịst nwere “ ịhụnanya nke si n’ obi dị ọcha , n’ ezi akọ na uche nakwa n’ okwukwe nke na- abụghị nke ihu abụọ . ”
—
1 TIMOTI 1 : 5
Ma , ọgbakọ Ndị Kraịst a malitere na Pentikọst afọ 33 dị iche .
Ndị nọ́ n’ ọgbakọ a na- ekwu eziokwu , na- akwụwakwa aka ha ọtọ .
Ndị Kraịst ahụ gbara ezigbo mbọ ka ha ghara ịna-eme ihu abụọ .
Dị ka ihe atụ , otu n’ ime ndịozi iri na abụọ Jizọs , aha ya bụ Pita , gbara Ndị Kraịst ibe ya ume ka ha ‘ na- erube isi n’ eziokwu ahụ nke mere ka ha nwee ịhụnanya ụmụnna nke na- abụghị nke ihu abụọ . ’
(
1 Pita 1 : 22
) Pọl onyeozi gbakwara Ndị Kraịst ibe ya ume ka ha nwee “ ịhụnanya nke si n’ obi dị ọcha , n’ ezi akọ na uche nakwa n’ okwukwe nke na- abụghị nke ihu abụọ . ”
—
IKE OKWU CHINEKE NA- AKPA
Ihe Jizọs na ndịozi ya kụziiri ndị mmadụ , nke e dekwara na Baịbụl , na- akpa ike taa otú ahụ ọ kpara n’ oge ahụ .
Pọl onyeozi kwuru gbasara ya , sị : “ N’ ihi na okwu Chineke dị ndụ ma na- akpa ike , dịkwa nkọ karịa mma agha ihu abụọ ọ bụla ,
ọ na- amabakwa ọbụna ruo n’ ikewa mkpụrụ obi na mmụọ , ma nkwonkwo ma ụmị ha , o nwekwara ike ịchọpụta echiche na ihe mmadụ bu n’ obi . ”
(
Ndị Hibru 4 : 12
) Ọtụtụ ndị akwụsịla ịna-eme ihu abụọ , na- akwụwazi aka ọtọ ma na- ekwu eziokwu , n’ ihi na ha amụọla Baịbụl , na- agbalịkwa eme ihe ndị ha mụtara .
Ka anyị lebakwuo anya n’ akụkọ mmadụ atọ ahụ anyị kwuru okwu gbasara ha ná mmalite isiokwu a .
Panayiota kwuru , sị : “ M hụrụ otú ha si egosi ibe ha ezigbo ịhụnanya na otú ha si eche gbasara ibe ha ”
Mgbe Ndịàmà Jehova gwara Panayiota ka ọ bịa ọmụmụ ihe n’ Ụlọ Nzukọ Alaeze ha , ya agaakwa , ọ hụrụ na ha dị iche .
Ọ chọpụtara na ha anaghị eme ezi omume ka ndị mmadụ hụ ha .
O kwuru , sị : “ M hụrụ otú ha si egosi ibe ha ezigbo ịhụnanya na otú ha si eche gbasara ibe ha .
Ọ dịghị ka ihe m nọ na- ahụ kemgbe na ndọrọ ndọrọ ọchịchị . ”
Panayiota bidoro iso Ndịàmà Jehova na- amụ Baịbụl .
O mekwara baptizim afọ iri atọ gara aga .
O kwuru , sị : “ Ndụ m nwere isi ugbu a m na- aga n’ ụlọ n’ ụlọ na- ekwusa ozi ọma Alaeze Chineke , ọ bụghị mgbe ahụ m na- aga n’ ụlọ n’ ụlọ na- achọ ndị ga- akwado òtù ndọrọ ndọrọ ọchịchị m nọ na ya .
Alaeze Chineke bụ naanị ọchịchị ga- emeli ka a gharazie inwe ndị ihu abụọ n’ ụwa a . ”
Daniel kwuru , sị : “ Achọghị m ime ka Ndị Kraịst ibe m na- eche na m bụ ihe m na- abụghị ”
Daniel mechakwara ghọọ Onyeàmà Jehova , e nyekwa ya ọrụ dị iche iche ọ na- arụrụ ọgbakọ .
Ma , mgbe afọ ole na ole gara , o mere ihe na- adịghị mma , akọnuche ya enyewa ya nsogbu .
O kwuru , sị : “ Mgbe m chetara otú o si na- ewute m na ndị nọ́ na chọọchị m na- agabu na- eme ihu abụọ , m kpebiri ịkwụsị ịrụ ọrụ niile ahụ m na- arụrụ ọgbakọ n’ ihi na m ma na erughịzi m eru ịrụ ha .
Achọghị m ime ka Ndị Kraịst ibe m na- eche na m bụ ihe m na- abụghị . ”
Daniel mechara gbanwee , mewe ihe dị́ mma , jirikwa obi ụtọ bidoghachi ịrụrụ ọgbakọ ọrụ n’ ihi na akọnuche ya anaghịzi ama ya ikpe .
Otú a ka ndị na- efe Chineke si akwụwa aka ha ọtọ .
Ha anaghị eme ihu abụọ .
Ha na- ebu ụzọ “ wepụ ntụhie ” dị́ n’ anya ha , tupu ha achọwa otú ha ga- esi “ wepụ irighiri ahịhịa ” dị́ n’ anya nwanna ha .
Jeffery kwuru , sị : “ M chọpụtara na ekwesịghịzi m ịna-agha ụgha iji hụ na e nyere ụlọ ọrụ anyị ọrụ .
Ihe m gụtara na Baịbụl , .
.
.
metụrụ m n’ ahụ́ ”
Jeffery , onye jibu oge ya niile chụọ ego , kwuru , sị : “ Mgbe m bịara na- amụ Baịbụl , m chọpụtara na ekwesịghịzi m ịna-agha ụgha iji hụ na e nyere ụlọ ọrụ anyị ọrụ .
Ihe m gụtara na Baịbụl , dị ka n’ akwụkwọ
Ilu 11 : 1
, metụrụ m n’ ahụ́ .
Ebe ahụ kwuru na ‘ ihe ọ̀ tụ̀ tụ̀ nke gbara mkpị e ji aghọgbu mmadụ bụ ihe arụ n’ anya Jehova . ’ ”
Jeffery adịghị ka ndị ahụ jụrụ Jizọs ajụjụ gbasara ịtụ ụtụ isi .
Ọ ghọtara na ya ekwesịghị ịghọgbu ma Ndị Kraịst ibe ya ma ndị ọzọ .
Ọtụtụ nde Ndịàmà Jehova n’ ụwa niile na- agba mbọ eme ihe ha mụtara na Baịbụl .
Ha na- agbasi mbọ ike “ iyiri mmadụ ọhụrụ ahụ nke e kere dị ka uche Chineke si dị , n’ ezi omume na iguzosi ike n’ ihe . ”
(
Ndị Efesọs 4 : 24
) Gbalịa ka ị mata ndị Ndịàmà Jehova bụ , ihe ndị ha kweere nakwa otú ha ga- esi nyere gị aka ịmata gbasara ụwa ọhụrụ Chineke kwere nkwa ya .
Ndị ‘ ezi omume ga- ebi n’ ime ’ ụwa ọhụrụ ahụ , a gaghịkwa enwe ndị ihu abụọ .
—
2 Pita 3 : 13
Ị̀ Maara ?
Ndị Juu hà “ si ná mba niile dị n’ okpuru eluigwe ” bịa Jeruselem na Pentikọst afọ 33 ?
Okporo ámá ndị mmadụ juru na Jeruselem n’ ụbọchị Pentikọst Afọ 33
E wezụga ihe Baịbụl kwuru
n’ Ọrụ Ndịozi 2 : 5-11
gbasara ìgwè mmadụ bịara Jeruselem na Pentikọst afọ 33 , Faịlo , bụ́ otu nwoke onye Juu na- ede akwụkwọ n’ oge ndịozi Jizọs , dekwara otú o si mee .
Faịlo dere , sị : “ Mgbe ọ bụla ndị Juu na- eme ememme ha na Jeruselem , imirikitiimi ndị mmadụ na- esi n’ ọtụtụ obodo abịa , ma n’ ebe ọwụwa anyanwụ ma n’ ebe ọdịda anyanwụ , ma n’ ebe ugwu ma n’ ebe ndịda .
Ụfọdụ na- esi n’ okporo ụzọ abịa , ndị ọzọ na- eji ụgbọ mmiri abịa . ”
O kwukwara ihe e dere n’ akwụkwọ ozi Agrịpa nke Mbụ , bụ́ nwa nwa Herọd Onye Ukwu , degaara Kaligula , bụ́ eze ukwu Rom .
N’ akwụkwọ ozi ahụ , Agrịpa dere , sị : “ Obodo Nsọ [ ya bụ , Jeruselem ] .
.
.
abụghị naanị isi obodo Juda , kama , ọ bụkwa nke ọtụtụ mba ndị ọzọ , n’ ihi na e nwere ọtụtụ ndị Juu kwagara ná mba ndị dị́ nso na Juda . ”
Agrịpa dere aha obodo ndị ọzọ ndị Juu gara biri na ya .
Ụfọdụ n’ ime ha dị ezigbo anya ma e si Jeruselem gawa ya , dị ka Mesopotemia , ebe ugwu Afrịka , Eshia Maịnọ , Gris na agwaetiti ndị dị na Mediterenian .
Otu ọkà mmụta aha ya bụ Joachim Jeremias kwuru , sị : “ Ọ bụ eziokwu na e deghị na ndị Juu bí n’ obodo ndị ahụ na- aga Jeruselem , ọ ga- abụrịrị na ha na- aga , n’ ihi na iwu ji nwa afọ Juu ọ bụla torurula ihe e ji mmadụ eme ịga ememme ndị Juu na- eme na Jeruselem . ”
—
Diuterọnọmi 16 : 16
Olee otú ọtụtụ puku ndị na- abịa Jeruselem maka ememme ndị Juu si enweta ụlọ ha na- ehi ?
Otu n’ ime ebe ndị a na- anọbu asa ahụ́ na Jeruselem
A na- emekarị ememme atọ kwa afọ na Jeruselem .
Ememme ndị ahụ bụ , Ememme Ngabiga , Ememme Pentikọst na Ememme Ụlọ Ndò .
N’ oge ndịozi Jizọs , ọtụtụ puku mmadụ na- esi n’ ebe dị iche iche n’ Izrel nakwa n’ obodo ndị ọzọ ndị Juu bi abịa Jeruselem maka ememme ndị a .
(
Luk 2 :
41 , 42 ;
Ọrụ Ndịozi 2 :
1 ,
5 -
11
) Ndị a niile na- esi esi abịa Jeruselem na- achọta ụlọ ha ga- ehi .
Ụfọdụ ndị na- aga na nke ndị enyi ha hie , ndị ọzọ na- ehi n’ ụlọ a rụrụ maka ndị njem .
Ọtụtụ ndị na- ama ụlọikwuu na Jeruselem ma ọ bụ n’ akụkụ mgbidi ya .
Na nke ikpeazụ Jizọs gara Jeruselem , ọ gara hie na Betani , bụ́ obodo dị́ nso na Jeruselem .
—
Matiu 21 : 17
E nwere ụfọdụ ụlọ nwechara ebe ndị a na- anọ asa ahụ́ a hụrụ n’ akụkụ ụlọ nsọ ahụ .
Ụfọdụ ndị na- ekwu na ihe mere e ji rụọ ụlọ ndị ahụ bụ ka ndị si esi bịa Jeruselem nwee ebe ha ga- asa ahụ́ , dị́ ọcha , tupu ha abanye n’ ụlọ nsọ .
Otu ihe e dere n’ ahụ́ otu n’ ime ụlọ ndị ahụ gosiri na ọ bụ Tiodotọs , bụ́ onye nchụàjà na onye ndú nke ụlọ nzukọ e nwere ebe ahụ , “ rụrụ ụlọ nzukọ ahụ ka a na- anọ na ya agụ Tora .
.
.
rụọkwa ụlọ ndị njem , nke nwere ọnụ ụlọ dị́ iche iche , gbapuokwa mmiri maka ndị njem ga- ehi n’ ụlọ ndị ahụ . ”
Pita Ọ̀ Bụ Poopu Mbụ ?
N’ ỤWA niile , ọtụtụ nde ndị Katọlik weere ihe a Kansụl Vatikan nke Mbụ kpebiri ka ozizi chọọchị onye òtù ha ọ bụla ga- anabatarịrị .
Ma ajụjụ bụ , ihe a ha kpebiri ọ̀ bụ ihe
Akwụkwọ Nsọ
kwuru ?
Ajụjụ ọzọkwa bụ , Poopu Francis ọ̀ nọchiri anya Pita onyeozi n’ eziokwu ?
Pita ọ̀ bụdị poopu mbụ ?
“ N’ ELU OKWUTE A KA M GA- ARỤKWASỊ NZUKỌ M ”
Kansụl Vatikan nke Mbụ e nwere n’ afọ 1870 gbakwasịrị ụkwụ n’ otú ha si ghọta
Matiu 16 : 16-19
Jọn 21 : 15-17
kpebie ihe ahụ ha kpebiri .
Ihe Jizọs na Pita kparịtara n’ amaokwu Baịbụl ndị a nakwa n’ amaokwu ndị ọzọ gosiri na e nwere ọrụ pụrụ iche Pita rụrụ n’ ọgbakọ Ndị Kraịst n’ oge ndịozi Jizọs .
Mgbe mbụ Jizọs na Pita hụrụ , Jizọs gwara ya na ọ ga- emecha nwee àgwà ndị ga- egosi na o siri ike ka nkume .
(
Jọn 1 : 42
) Ma , Kraịst ò kwuru na Pita ga- abụ onyeisi n’ ọgbakọ ya ?
Matiu 16 : 17 , 18
, Jizọs gwara Pita , sị : “ Agwa m gị , ngị bụ Pita , [ onye aha ya pụtara “ Iberibe Nkume , ” ] n’ elu okwute a ka m ga- arụkwasị nzukọ m . ”
*
Ihe Jizọs na- ekwu ebe a ọ̀ bụ na a ga- arụkwasị “ nzukọ ” ya , ma ọ bụ ọgbakọ ya , n’ elu otu nwoke a na- akpọ Pita ?
Ọ̀ pụtara na Pita ga- abụ onyeisi ndị ọzọ niile na- eso ụzọ Jizọs ?
Olee otú ndịozi ndị ọzọ nọ́ mgbe Jizọs kwuru ihe a si ghọta ihe o kwuru ?
Mgbe Jizọs kwuchara ihe ahụ , Oziọma Matiu , Mak , na Luk , kọọrọ anyị banyere oge dị iche iche ndị na- eso ụzọ Jizọs rụrịtara ụka gbasara onye kacha n’ etiti ha .
(
Matiu 20 : 20-27 ;
Mak 9 : 33-35 ;
Luk 22 : 24-26
) Ọ bụrụ na ihe ahụ Jizọs kwuru pụtara na Pita bụ onyeisi ndịozi ya , ma ọ bụ na ọ bụ ya kacha ha dum , hà ka ga na- arụrịta ụka gbasara onye kacha n’ etiti ha ?
Olee otú Pita n’ onwe ya si ghọta ihe ahụ Jizọs kwuru ?
Ebe Pita bụ onye Izrel , ọ ga- abụ na ọ ma amụma dị iche iche kwuru gbasara “ okwute ” ma ọ bụ “ okwute nnukwu isi ụlọ . ”
(
Aịzaya 8 : 13 , 14 ;
28 : 16 ;
Zekaraya 3 : 9
) Mgbe Pita na- edegara ndị kwere
ekwe ibe ya akwụkwọ ozi ma kwuo ihe otu n’ ime amụma ndị ahụ kwuru , ọ kọwara na onye e buru n’ amụma na ọ ga- abụ “ nkume ntọala ” bụ Onyenwe anyị Jizọs Kraịst , bụ́ Mesaya .
Ọ bụ naanị Kraịst ka Pita kpọrọ n’ asụsụ Grik ,
pe ’ tra
( nke bụ́ otu mkpụrụ okwu ahụ Jizọs kwuru mgbe o kwuru ihe ahụ dị́ na
Matiu 16 : 18
) .
—
1 Pita 2 : 4-8
Pọl onyeozi bụ onye ọzọ ji obi ya niile soo ụzọ Jizọs .
Pọl ò kweere na Jizọs kwuru na Pita bụ onyeisi ọgbakọ ya ?
Pọl ma na Pita abụghị obere mmadụ n’ ọgbakọ Ndị Kraịst n’ oge ndịozi Jizọs .
O dere na Pita so ná ndị “ a na- asọpụrụ dịka ógìdì . ”
Pọl ma na e nwere ihe karịrị otu “ ógìdì . ”
(
Ndị Galeshia 2 : 9
) Ihe ọzọkwa bụ na a sị na Jizọs họpụtara Pita ka ọ bụrụ onyeisi ọgbakọ ya , olee ihe mere na ọ bụghị naanị ya ka ndị kwere ekwe ibe ya na- asọpụrụ dị ka ogidi , kama , ha ana-asọpụrụ ya na ndị ọzọ dị ka ogidi ?
O nwere otu oge Pita mesoro ndị mmadụ ihe otú na- ekwesịghị ekwesị .
Pọl dere otú o si medaa obi gwa Pita okwu hoo haa .
Ọ sịrị : “ Agwara m ya okwu n’ ihu n’ ihina ihe o mere adịghị mma . ”
(
Ndị Galeshia 2 : 11-14
) Pọl echeghị na Kraịst wukwasịrị nzukọ ya , ma ọ bụ ọgbakọ ya , n’ elu Pita ma ọ bụkwanụ mmadụ ọ bụla ọzọ n’ ezughị okè .
Kama , o kweere na ọ bụ n’ elu Jizọs Kraịst , bụ́ ntọala , ka e wukwasịrị ọgbakọ Kraịst .
Pọl kwuru na “ okwute ahụ bụ Kristi . ”
—
1 Ndị Kọrịnt 3 : 9-11 ;
10 : 4
“ NGỊ BỤ PITA .
.
. ”
Jizọs gwara Pita , sị : “ Ngị bụ Pita , n’ elu okwute a ka m ga- arụkwasị nzukọ m . ”
Olee ihe ihe a Jizọs kwuru pụtara ?
Tupu anyị aghọta ihe ọ pụtara , anyị kwesịrị ịmata ihe ha na- ekwu tupu ya ekwuo ya .
Gịnị ka Jizọs na Pita nọ na- ekwu ?
Jizọs ka jụchara ndị na- eso ụzọ ya , sị : “ Onye ka ụnụ na- ekwu na m bụ ? ”
Pita egbughị oge zaa ya , sị : “ Ị bụ Kristi , nwa nke Chukwu dị ndụ . ”
Jizọs jara Pita mma maka ihe a ọ zara .
Ọ gwaziri Pita na ya ga- ewukwasị “ nzukọ ” ya , ma ọ bụ ọgbakọ ya , n’ elu “ okwute ” nke kadị sie ike , ya bụ , Jizọs n’ onwe ya , onye Pita kwuru ihe gosiri na o nwere okwukwe na ya .
—
Matiu 16 : 15-18
Ọtụtụ ndị a na- akpọ “ Ndị Nna Chọọchị ” n’ oge ochie dekwara na ọ bụ Kraịst bụ okwute ahụ e kwuru gbasara ya na
.
Dị ka ihe atụ , n’ ihe dị ka n’ afọ 450 , Augustine dere , sị : “ Onyenwe anyị sịrị : ‘ N’ elu okwute a ka m ga- arụkwasị nzukọ m , ’ n’ ihi na Pita gwara ya , sị : ‘ Ị bụ Kristi , nwa nke Chukwu dị ndụ . ’
Ihe ọ pụtara bụ na ọ bụ n’ elu okwute a Pita kwuru na o kweere na ya , ka Kristi ga- arụkwasị nzukọ ya . ”
Augustine kwuru ugboro ugboro na “ Kristi bụ okwute ahụ ( ma ọ bụ
Petra
) . ”
Ọ bụrụ ugbu a ka Augustine na ndị ọzọ kwuru ihe a , ndị Katọlik ga- ewere ha ka ndị na- ekweghị ekwe .
Onye Swizaland aha ya bụ Ulrich Luz , bụ́ ọkà mmụta n’ ihe banyere okpukpe , kwudịrị na a sị na ọ bụ n’ oge Kansụl Vatikan e nwere n’ afọ 1870 ka ndị ọkà mmụta Baịbụl taa kwuru na Pita abụghị okwute ahụ Jizọs kwuru okwu ya , ndị kansụl ahụ ga- ewere ha ka ndị na- ekweghị ekwe .
POOPU Ọ̀ NỌCHIRI ANYA PITA ?
O nweghị onye a na- akpọ “ poopu ” n’ oge Pita onyeozi .
Nke bụ́ eziokwu bụ na ọtụtụ ndị bishọp na- abụghị ndị Rom kpọgidere onwe ha poopu ruo n’ agbata afọ 801 na afọ 900 .
Ọ na- esikwa ike ịhụ onye ọ bụ naanị ya ka a na- akpọ poopu n’ ihi ọkwa o nwere na chọọchị ruo ihe dị ka n’ afọ 1060 .
Ihe ọzọkwa bụ na o nweghị onye ọ bụla n’ ime ndị mbụ soro ụzọ Kraịst chere na Pita bụ onyeisi nzukọ Kraịst otú ahụ ụfọdụ na- ekwu , ma ya fọzie iche na o nwere onye nọchiri ya .
Ọ bụ ya mere onye Jamanị aha ya bụ Martin Hengel , bụ́ ọkà mmụta , ji kwuo na “ ma n’ akụkọ ihe mere eme ma n’ akwụkwọ ọ bụla kwuru gbasara ndị na- efe Chineke , o nwebeghị ihe gosiri n’ eziokwu na poopu e mechara na- ahọpụta ka ọ bụrụ ‘ onyeisi nzukọ ’ Katọlik dabara adaba . ”
Ugbu a anyị lebacharala anya n’ isiokwu a , Pita ọ̀ bụ poopu mbụ ?
Ò nwere ndị na- anọchi ya ?
Akwụkwọ Nsọ ọ̀ kwadoro nhọpụta ndị Katọlik na- ahọpụta poopu , sị na ọ bụ onyeisi ha ?
Azịza ajụjụ ndị a niile bụ mba .
Ma , o doro anya na Jizọs
rụkwasịrị
nzukọ ya , ya bụ , ezigbo ọgbakọ ya , n’ elu onwe ya .
(
Ndị Efesọs 2 : 20
) Ihe onye ọ bụla n’ ime anyị kwesịziri ịjụ onwe ya ugbu a bụ , Ànọ m n’ ezigbo ọgbakọ ahụ ?
Olee Ihe Dị́ Njọ n’ Ịgba Krismas ?
Ọ dịla anya ndị mmadụ kwuwere na Krismas bụ ememme Ndị Kraịst ji echeta ụbọchị a mụrụ Jizọs .
Ma , ọtụtụ ihe a na- eme ma a gbawa Krismas na- eme ka anyị chewe otú Krismas si gbasa ụbọchị a mụrụ Jizọs .
E nwere ihe a kọrọ gbasara otú e si malite inwe onye a na- akpọ Fada Krismas n’ oge a na- agba Krismas .
N’ afọ 1931 , otu ụlọ ọrụ dị́ n’ Ebe Ugwu Amerịka , nke na- emepụta ihe ọṅụṅụ , ji Fada Krismas kpọsaa ngwá ahịa ha n’ oge a na- agba Krismas .
Onye ha ji mee Fada Krismas ahụ yi uwe na- acha ọbara ọbara , nwee nnukwu afụ ọnụ na- acha ọcha , ntì ya na- achakwa ọbara ọbara .
N’ agbata afọ 1951 na afọ 1959 , ụfọdụ ndị Brazil gbara mbọ ka ndị mmadụ na- enwe onye ga na- emere ha Grandpa Indian , bụ́ nke ndị ebe ha na- eme n’ oge Krismas , kama , inwe Fada Krismas .
Mbọ a ha gbara ò nwere isi ?
Otu prọfesọ aha ya bụ Carlos E. Fantinati kwuru na Fada Krismas bịara wuwe ewuwe karịa Grandpa Indian , “ karịakwa nwa ọhụrụ a na- akpọ Jizọs , sízie otú ahụ ghọọ ihe e ji mara Disemba 25 . ”
Ma , ihe ndị a a na- akọ gbasara otú Fada Krismas si malite ọ̀ gwụla ihe mere o ji dị njọ ịgba Krismas ?
Iji mata azịza ya , ka anyị tụlee ihe mere n’ oge ndị mbụ soro ụzọ Kraịst .
Otu akwụkwọ a na- akpọ
Encyclopedia Britannica
kwuru na malite n’ oge ndịozi Jizọs ruokwa n’ ihe dị ka narị afọ abụọ Jizọs nwụchara , Ndị Kraịst ekweghị ka a na- eme ememme ụbọchị ọmụmụ ndị nwụrụ n’ ihi okwukwe ha ma ọ bụkwanụ ka a na- eme ememme ụbọchị ọmụmụ Jizọs .
Gịnị mere Ndị Kraịst n’ oge ahụ ji jụ ?
Ọ bụ maka na ha weere na ememme ụbọchị ọmụmụ bụ ememme ndị na- ekpere arụsị , nke ha na- ekwesịtụdịghị ime .
O nweghịdị ebe Baịbụl kpọrọ aha ụbọchị a mụrụ Jizọs .
N’ agbata afọ 301 na afọ 400 , ndị Katọlik bidoro ịgba Krismas n’ agbanyeghị na ndị mbụ soro ụzọ Kraịst emeghị ememme ụbọchị ọmụmụ .
Ha bidoro ịgba Krismas n’ ihi na ha chọrọ ka ndị na- abịa chọọchị ha hikwuo nne .
Ha chọkwara ka ọtụtụ ndị Rom na- ekpere arụsị hapụ ememme dị iche iche ha na- eme n’ oge oyi .
Otu akwụkwọ a na- akpọ
Christmas in America ,
nke Penne L. Restad dere , kwuru na n’ afọ ọ bụla , malite n’ abalị iri na asaa n’ ọnwa Disemba ruo n’ abalị mbụ n’ ọnwa Jenụwarị , “ ọtụtụ ndị Rom na- eme oriri na nkwari , na- egwu egwuregwu , na- agbagharị n’ okporo ụzọ agụ egwu , na- emekwa ememme ndị ọzọ ha ji akwanyere chi ha dị iche iche ùgwù . ”
N’ abalị iri abụọ n’ ise n’ ọnwa Disemba , ndị Rom na- eme ememme ncheta ọmụmụ chi ha a na- akpọ chi anyanwụ a na- apụghị imeri emeri .
Ndị chọọchị Katọlik wepụtakwara otu ụbọchị ahụ maka ịna-agba Krismas .
Ọ bụ ya mere ha ji nweta ọtụtụ ndị Rom malitere iso ha na- eme ememme ncheta ọmụmụ Jizọs kama ịna-eme nke anyanwụ .
N’ otu akwụkwọ a kpọrọ
Santa Claus , a Biography ,
nke Gerry Bowler dere , e kwuru na ndị Rom “ ka na- emekwa ememme ndị ahụ ha na- eme n’ oge oyi . ”
Ihe ọ pụtara bụ na “ a gbanwere aha ememme ndị ahụ na- ekpere arụsị , ọ bụghị na ha kwụsịrị ime ha . ”
O doziri anya ugbu a na ihe kacha dịrị njọ n’ ịgba Krismas bụ na ihe ndị a na- eme n’ oge a na- agba ya si n’ aka ndị na- ekpere arụsị .
N’ otu akwụkwọ a na- akpọ
The Battle for Christmas ,
nke Stephen Nissenbaum dere , e kwuru na Krismas bụ “ ememme ndị ọgọ mmụọ e mere ka o yie ka ọ̀ bụ ememme Ndị Kraịst . ”
N’ eziokwu , ndị na- agba Krismas na- akparị Chineke na Ọkpara ya , bụ́ Jizọs Kraịst .
Ihe a abụghị obere okwu n’ ihi na Baịbụl jụrụ , sị : “ Olee ihe jikọrọ ezi omume na mmebi iwu ?
Ma ọ bụ , olee òkè ìhè na ọchịchịrị nwere ? ”
(
2 Ndị Kọrịnt 6 : 14
) Krismas dị ka osisi gbagọrọ agbagọ nke ‘ a na- apụghị ime ka ọ kwụrụ ọtọ . ’
—
Ekliziastis 1 : 15
Ajụjụ Ndị Baịbụl Zara
Ànyị ga- amatali nke bụ́ eziokwu gbasara Chineke ?
Gịnị mere Chineke ji chọọ ka anyị mara nke bụ́ eziokwu ?
Gụọ
Jọn 17 : 3
O nweela oge dị iche iche Chineke gwara ụmụ mmadụ okwu .
O ji mmụọ nsọ ya , ma ọ bụ ike ya nke na- arụ ọrụ mgbe niile , mee ka ndị dere Baịbụl mata uche ya .
(
2 Pita 1 : 20 , 21
) Anyị ga- amatali nke bụ́ eziokwu gbasara Chineke ma anyị gụọ Baịbụl .
—
Gụọ
Jọn 17 : 17 ;
Chineke si na Baịbụl gwa anyị ọtụtụ ihe gbasara onwe ya .
Ọ gwara anyị ihe mere o ji kee anyị , ihe ọ ga- emere anyị , na otú ọ chọrọ ka anyị si na- ebi ndụ .
(
Ọrụ Ndịozi 17 : 24-27
) Jehova Chineke chọrọ ka anyị mata nke bụ́ eziokwu gbasara ya .
—
1 Timoti 2 : 3 , 4
Gịnị mere Chineke ji achọ ka ndị na- efe ya bụrụ ndị eziokwu na- atọ ụtọ ?
Jehova , bụ́ Chineke anyị , na- ekwu eziokwu .
O zitekwara Ọkpara ya , bụ́ Jizọs , ka ọ bịa kụziere anyị eziokwu .
Ọ bụ ya mere ndị eziokwu na- atọ ụtọ ji na- ege Jizọs ntị .
(
Jọn 18 : 37
) Ọ bụkwa ụdị ndị ahụ ka Chineke chọrọ ka ha na- efe ya .
—
Jọn 4 : 23 , 24
Setan bụ́ Ekwensu na- eme ka ndị mmadụ na- akụzi ihe ndị na- abụghị eziokwu gbasara Chineke .
Nke a emeekwala ka ọtụtụ ndị ghara ịma onye Chineke bụ .
(
2 Ndị Kọrịnt 4 : 3 , 4
) Ihe ndị ahụ na- abụghị eziokwu na- amasị ndị kpọrọ ihe ọma asị .
(
Ndị Rom 1 : 25
) Ma , ọtụtụ nde mmadụ taa ji obi ha niile na- amụ Baịbụl .
Ha na- amatakwa nke bụ́ eziokwu gbasara Chineke .
—
Ọrụ Ndịozi 17 : 11
Ụlọ Nche Nke A Na- amụ Amụ , Mach 2016
Gịnị Mere Jizọs Ji Taa Ahụhụ ma Nwụọ ?
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị́ na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị́ n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye sí ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
Isiokwu Ndị Dị na Magazin A
Okwu Mmalite
OLEE IHE I CHERE ?
Ò nwere uru okwu a a ma ama e dere n’ okpuru ebe a ga- abara gị ?
“ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya . ”
—
Jọn 3 : 16
.
a kọwara uru ọnwụ Jizọs na ahụhụ ọ tara ga- abara gị .
Ihe Ndị A Kọrọ Gbasara Jizọs Hà Mere Eme n’ Eziokwu ?
Ị ga- agụta akụkọ a n’ akwụkwọ Matiu , Mak , Luk , na Jọn .
Ha dị n’ Akwụkwọ Nsọ Grik nke Ndị Kraịst , nke ọtụtụ ndị na- akpọ Agba Ọhụrụ .
Ma , ihe ndị ahụ a kọrọ hà mere eme n’ eziokwu ?
Ajụjụ a dị oké mkpa .
Ọ bụrụ na ha emeghị eme , o nweghị uru mmadụ ịghọ Onye Kraịst bara , olileanya anyị nwere na anyị ga- adị ndụ ebighị ebi na Paradaịs dịkwa ka mmadụ ịmụ anya na- arọ nrọ .
(
1 Ndị Kọrịnt 15 : 14
) Ma ọ bụrụkwanụ na ha mere eme n’ eziokwu , ọ pụtara na ọtụtụ ihe ọma ga- emere ụmụ mmadụ n’ ọdịnihu , i nwekwara ike iso ná ndị ọ ga- emere .
Ka anyị chọpụtazie ma ihe ndị a kọrọ n’ akwụkwọ Matiu , Mak , Luk na Jọn hà mere eme ka hà bụ akụkọ ifo .
IHE IHE NDỊ MERE EME NA- EGOSI
Akwụkwọ Matiu , Mak , Luk na Jọn adịghị ka akụkọ ifo .
Ị gụọ ha , ị ga- ahụ na ndị dere ha kpachapụrụ anya
dee ihe ndị merenụ otú ha si mee .
Dị ka ihe atụ , ha kpọrọ aha obodo ndị dị adị , ọtụtụ n’ ime obodo ndị ahụ dịkwa ruo taa .
Ha kọrọ gbasara ndị dịrị ndụ n’ ụwa a , ndị ọkọ akụkọ ihe mere eme achọpụtakwala na ndị ahụ ha kọrọ akụkọ ha dịrị ndụ n’ ụwa n’ oge ahụ .
—
Luk 3 : 1 , 2 ,
23
N’ oge ndịozi Jizọs nakwa mgbe ihe dị ka otu narị afọ gachara , ụfọdụ ndị na- ede akụkọ ihe mere eme biri n’ oge ahụ dere gbasara Jizọs .
*
Ihe Matiu , Mak , Luk na Jọn dekwara gbasara otú e si kpọgide ya n’ osisi dabara n’ otú ndị Rom oge ahụ si egbu onye a mara ikpe ọnwụ .
Matiu , Mak , Luk na Jọn kọrọ ihe ndị ha kọrọ otú gosiri na ha mere eme n’ eziokwu .
Ha kọdịrị ihe ụfọdụ ndị na- eso ụzọ Jizọs na- emetaghị .
(
Matiu 26 : 56 ;
Luk 22 : 24-26 ;
Jọn 18 : 10 , 11
) Ihe a niile gosiri na ha kwuru eziokwu nakwa na ihe niile ha dere gbasara Jizọs bụ eziokwu .
JIZỌS Ò BILITERE N’ ỌNWỤ N’ EZIOKWU ?
E nwere ọtụtụ ndị kweere na Jizọs dịrị ndụ ma mechaa nwụọ , ma ụfọdụ ekwetaghị na o bilitere n’ ọnwụ .
Ndịozi ya ekwetadịghị mgbe mbụ a gwara ha na o bilitela n’ ọnwụ .
(
Luk 24 : 11
) Ma ha na ndị ọzọ na- eso ụzọ Jizọs mechara kweta mgbe ha
hụrụ
Jizọs ugboro ugboro mgbe o bilitechara n’ ọnwụ .
O nwedịrị mgbe Jizọs pụtara n’ ihu ihe karịrị narị mmadụ ise .
—
1 Ndị Kọrịnt 15 : 6
Ndị na- eso ụzọ Jizọs katara obi na- agwa mmadụ niile , ọbụnadị ndị ahụ gburu Jizọs , na a kpọlitela ya n’ ọnwụ n’ agbanyeghị na e nwere ike ịtụ ha mkpọrọ ma ọ bụdị gbuo ha .
(
Ọrụ Ndịozi 4 : 1-3 ,
10 ,
19 , 20 ;
5 : 27-32
) Hà gaara akata obi otú a ma ọ bụrụ na ha ejighị n’ aka na a kpọlitela Jizọs n’ ọnwụ ?
Ihe mere ọtụtụ ndị ji ghọọ Ndị Kraịst , ma n’ oge ahụ ma taa , bụ n’ ihi na obi siri ha ike na a kpọlitere Jizọs n’ ọnwụ .
Ị gụọ ihe ndị Matiu , Mak , Luk na Jọn dere gbasara ọnwụ na mbilite n’ ọnwụ Jizọs , ị ga- ama na ha bụ eziokwu .
Ọ bụrụkwa na i jiri nwayọọ gụọ ha , ọ ga- edo gị anya na ihe ndị a mere eme .
Ha ga- edokwu gị anya ma ị ghọta
ihe mere
ha ji mee .
Isiokwu na- eso nke a ga- akọwa ya .
Ọ bụrụ na mmadụ ajụọ gị ma ị̀ ga- achọ ịdị ndụ ebighị ebi , gịnị ka ị ga- aza ?
Ọtụtụ ndị ga- asị na ha ga- achọ , mana , ha echeghị na ọ ga- ekwe omume .
Ha ga- asịkwa na onye ọ bụla dị ndụ ga- anwụrịrị otu ụbọchị .
Ma ọ bụrụkwanụ na a jụọ gị ma ị̀ chọrọ ịnwụ , gịnị ka ị ga- aza ?
Ọtụtụ ndị ga- asị mba .
Gịnịdị ka anyị na- ekwu ?
Anyị na- achọ ịdịrị ndụ na- aga n’ agbanyeghị ọtụtụ nsogbu ndị na- abịara anyị .
Baịbụl kwuru ihe gosiri na Chineke kere anyị ka ịdị ndụ na- agụ anyị agụụ .
O kwudịrị na “ o tinyewo ọbụna mgbe ebighị ebi n’ obi [ anyị ] . ”
—
Ekliziastis 3 : 11
Ma , ụmụ mmadụ anaghị adị ndụ ebighị ebi taa .
Gịnị meziri ?
Ò nweela ihe Chineke mere iji napụta anyị ?
Anyị mata ihe Baịbụl kwuru gbasara ajụjụ ndị a , obi ga- adị anyị ụtọ , anyị ga- amatakwa ihe mere Jizọs ji taa ahụhụ ma nwụọ .
GỊNỊ MERE NA ANYỊ ANAGHỊ ADỊ NDỤ EBIGHỊ EBI ?
Jenesis isi nke mbụ ruo nke atọ gwara anyị na Chineke gwara Adam na Iv ihe ha ga- eme iji dịrị ndụ ebighị ebi .
Ebe ahụ kọkwara otú ha si nupụrụ Chineke isi nke mere ka ha gharazie ịdị ndụ ebighị ebi .
Otú e si kọọ akụkọ a dị nnọọ mfe nghọta nke na ụfọdụ ndị na- asị na ọ bụ akụkọ ifo .
Ma , ị gụọ akwụkwọ Jenesis , ị ga- ahụ na ọ kọrọ ihe ndị mere eme otú ahụ Matiu , Mak , Luk na Jọn si kọọ ihe mere eme .
Gịnị ka nnupụisi Adam kpatara ?
Baịbụl kwuru , sị : “ Mmehie si n’ aka otu mmadụ [ ya bụ , Adam ] bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
(
Ndị Rom 5 : 12
) Adam ghọrọ onye mmehie mgbe o nupụụrụ Chineke isi .
Ọ bụ ya mere na ọ dịghịzi ndụ ebighị ebi .
Ebe anyị bụ ụmụ ya , anyị ketakwara mmehie ya .
Ọ bụ ya mere anyị ji arịa ọrịa , na- aka nká ma na- anwụkwa anwụ .
Otú a anyị si keta mmehie n’ aka Adam dabara n’ ihe ndị sayensị chọpụtara gbasara otú ụmụ si eyi ndị mụrụ ha .
Ma , ò nweela ihe Chineke mere iji napụta anyị ?
IHE CHINEKE MERELA IJI NAPỤTA ANYỊ
N’ eziokwu , Chineke emeela ndokwa ka ụmụ Adam nwee ike ịdị ndụ ebighị ebi nke Adam na- adịlighị n’ ihi nnupụisi ya .
Olee otú Chineke si mee ya ?
Baịbụl kwuru ná
Ndị Rom 6 : 23
na “ ụgwọ ọrụ nke mmehie na- akwụ bụ ọnwụ . ”
Ọ pụtara na onye mehierenụ ga- anwụ .
Adam nwụrụ n’ ihi na o mehiere .
Anyịnwa na- anwụkwa anwụ n’ ihi na anyị na- eme mmehie .
Ma , ọ bụghị anyị kpatara ihe mere anyị ji anwụ , kama , anyị ketara mmehie n’ aka Adam .
N’ ihi ya , Chineke gosiri na ọ hụrụ anyị n’ anya zite Ọkpara ya , bụ́ Jizọs , ka ọ bịa jiri ndụ ya kwụọ ụgwọ mmehie anyị .
Olee otú ọ ga- esi eme ya ?
Ọnwụ Jizọs mere ka anyị nwee olileanya na anyị ga- adị ndụ ebighị ebi , na- enwe obi ụtọ
Ebe ọ bụ na Adam bụ mmadụ zuru okè tupu ya enupụ isi , mezie ka anyị bụrụ ndị mmehie ma na- anwụ anwụ , onye ga- enweli ike ịnapụta anyị n’ aka mmehie na ọnwụ ga- abụ mmadụ zuru okè , nke na- agaghị enupụ isi ruo mgbe ọ nwụrụ .
Baịbụl si otú a kọwaa ya : “ Ebe ọ bụ na e mere ka ọtụtụ mmadụ ghọọ ndị mmehie site ná nnupụisi nke otu onye ahụ , otú ahụkwa ka a ga- eme ka ọtụtụ mmadụ ghọọ ndị ezi omume site ná nrubeisi nke otu onye ahụ . ”
(
Ndị Rom 5 : 19
) Ọ bụ Jizọs bụ “ otu onye ahụ ” rubere isi .
O si n’ eluigwe bịa ghọọ mmadụ zuru okè n’ ụwa ,
nwụọkwa maka anyị .
Ọ bụ ya mere anyị ga- eji nwee ike ịbụ ndị ezi omume n’ anya Chineke ma nwee olileanya ịdị ndụ ebighị ebi .
IHE MERE JIZỌS JI TAA AHỤHỤ MA NWỤỌ
Ma , gịnị mere Jizọs ji kwesị ịnwụ tupu ya enwee ike ịnapụta anyị ?
Chineke Pụrụ Ime Ihe Niile ó nweghị ike ikwu ka ụmụ Adam dịrị ndụ ebighị ebi n’ enweghị onye ga- anwụ maka ha ?
O doro anya na o nwere ikike ime ya .
Ma , o mee ya , ihe ọ na- ekwu bụ na iwu ya , bụ́ na ụgwọ ọrụ mmehie bụ ọnwụ , enweghịzi isi .
Ma , ọ gaghịnụ eji maka otú ihe si dapụta megharịa iwu a dị ezigbo mkpa .
Ọ bụ n’ iwu a ka ikpe ziri ezi hiwere isi .
—
Abụ Ọma 37 : 28
Á sị na Chineke ekpeghị ikpe ziri ezi n’ okwu a , obi agaaraghị na- esi ụmụ mmadụ ike na ọ ga na- ekpe ikpe ziri ezi n’ okwu ndị ọzọ .
Dị ka ihe atụ , olee ihe ọ ga- agbakwasị ụkwụ na ya kpebie nwa Adam
nke ruru eru ịdị ndụ ebighị ebi ?
Ya kwe nkwa , à ga- atụkwasịli ya obi na ọ ga- emezu ya ?
Ebe ọ bụ na Chineke mere ihe ziri ezi iji gbapụta anyị , obi siri anyị ike na ọ ga na- eme ihe ziri ezi mgbe niile .
Chineke ji àjà Jizọs ji ndụ ya chụọ mee ka anyị nwee olileanya ịdị ndụ ebighị ebi mgbe ụwa ga- aghọ Paradaịs .
Legodị ihe a Jizọs kwuru na
: “ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
Ihe a Jizọs kwuru pụtara na ọnwụ ya gosiri na Chineke na- ekpe ikpe ziri ezi mgbe niile .
Ma , nke ka nke bụ na o gosiri na Chineke hụrụ ụmụ mmadụ n’ anya nke ukwuu .
Oleekwanụ ihe mere Jizọs ji taa ezigbo ahụhụ tupu ya anwụọ dị ka Matiu , Mak , Luk na Jọn si kọọ ?
Otú ahụ Jizọs si die ahụhụ niile ọ tara , rubere Chineke isi ruo mgbe ọ nwụrụ , gosiri na Ekwensu ghara ụgha mgbe ọ sịrị na o nweghị mmadụ ọ bụla ga- erubeliri Chineke isi ma ọ na- ata ahụhụ .
(
Job 2 : 4 , 5
) E nwere ike iche na ihe Setan kwuru bụ eziokwu mgbe ahụ o mere ka Adam , bụ́ onye zuru okè , mehie .
Ma , Jizọs , bụ́ kwa onye zuru okè ka Adam , rubeere Chineke isi n’ agbanyeghị ahụhụ ndị ọ tara .
(
1 Ndị Kọrịnt 15 : 45
) O si otú ahụ gosi na Adam n’ onwe ya gakwaara erubere Chineke isi ma á sị na ọ chọrọ .
Jizọs diri ahụhụ ndị ọ tara , si otú ahụ kụziere anyị ihe anyị kwesịrị ịna-eme .
(
1 Pita 2 : 21
) Chineke gọziri Ọkpara ya maka otú o si rubere ya isi .
O nyere ya ndụ na- enweghị ọgwụgwụ n’ eluigwe .
OTÚ ỌNWỤ JIZỌS GA- ESI ABARA GỊ URU
Jizọs nwụrụ anwụ n’ eziokwu .
Ọnwụ ya mere ka anyị nwee olileanya ịdị ndụ ebighị ebi .
Ị̀ ga- achọ ịdị ndụ ebighị ebi ?
Jizọs kwuru ihe anyị ga- eme iji dịrị ndụ ebighị ebi .
Ọ sịrị : “ Iji nweta ndụ ebighị ebi , ọ dị ha mkpa ịmata gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
—
Jọn 17 : 3
Ndị bipụtara
a dị njikere inyere gị aka ka ị matakwuo Jehova , bụ́ ezi Chineke , na Ọkpara ya , bụ́ Jizọs Kraịst .
Obi ga- adị Ndịàmà Jehova nọ́ n’ obodo unu ụtọ inyere gị aka ma ị chọọ .
Ị ga- ahụkwa ihe ga- enyere gị aka ma ị gaa n’ adres Ịntanet anyị bụ́ www .
jw .
org / ig .
Ndị Kraịst Hà Kwesịrị Ịna-efe Chineke n’ Ebe Ndị E Weere Ka Ebe Nsọ ?
N’ AFỌ ọ bụla , ihe karịrị nde mmadụ isii na- aga n’ otu oké ọhịa osisi sida juru , nke dị́ n’ obodo a na- akpọ Shima Peninsula na Japan .
Ndị okpukpe Shinto rụụrụ chi ha ụlọ n’ ebe ahụ .
Chi a bụ chi anyanwụ nke nwaanyị .
Aha ya bụ Amaterasu Omikami .
O ruola ihe dị ka puku afọ abụọ ndị Shinto fewere chi a .
Ọ na- abụ ndị na- efe chi a bịarute , ha ebu ụzọ kwọọ aka ha , saakwa ọnụ ha iji dị ọcha .
Ha na- eguzorozi n’ ihu ụlọ arụsị ha na- akpọ isiala , na- akụ aka , na- ekpekukwa chi nwaanyị ha ekpere .
Ndị Shinto ewereghị na o nwere ihe o mere ma ndị òtù ha nweekwa okpukpe ọzọ ha na- ekpe .
Ụfọdụ ndị na- ekpe okpukpe Buda , na ndị sị na ha bụ Ndị Kraịst , nakwa ndị na- ekpe okpukpe ndị ọzọ ewereghịkwa na o nwere ihe o mere ma ha gaa n’ ihu arụsị ndị Shinto soro ha fee chi ha .
Ọtụtụ okpukpe ndị a ma ama n’ ụwa nwere ebe ndị ha weere na ha dị nsọ ,
ọtụtụ nde mmadụ na- agakwa ebe ndị ahụ .
N’ obodo ebe ọtụtụ ndị sị na ha bụ Ndị Kraịst , e nwere ọtụtụ chọọchị ndị a rụrụ na ebe ndị a kpụrụ ihe dị iche iche sị na e nyefere ha Jizọs , Meri ma ọ bụ ndị nsọ .
E nwekwara ndị nke na- arụ chọọchị ha n’ ebe ihe ụfọdụ a kọrọ na Baịbụl mere ma ọ bụ n’ ebe a sị na a nọ rụọ ọrụ ebube n’ oge ndị na- adịbeghị anya ma ọ bụkwanụ n’ ebe e dowere ihe ndị a kpụrụ akpụ e ji echeta ndị a sị na ha dị nsọ .
Ọtụtụ ndị na- aga n’ ebe e weere ka ebe nsọ n’ ihi na ha kweere na Chineke ga- aka anụ ekpere ha ma ha nọrọ ebe ahụ kpee ya .
Ndị ọzọ na- ewere ya na ịgba mbọ soro gaa ala nsọ na- egosi na ha ejighị okpukpe ha egwu egwu .
Foto ndị gara n’ ebe ndị Shinto rụụrụ chi ha ụlọ n’ ebe a na- akpọ Ise na Japan , nakwa n’ ebe a kpụrụ Meri n’ ime ọgba dị́ na Luude dị́ na Frans
Chineke ọ̀ ga- aka anụ ekpere anyị ma anyị kpee ya n’ ebe e weere ka ebe nsọ ?
Ọ̀ na- amasị Chineke ma mmadụ gaa n’ obodo a sị na ọ dị nsọ iji fee ya ?
Ndị Kraịst hà kwesịdịrị ịna-aga efe Chineke n’ ebe ndị ahụ ?
Anyị mata azịza ajụjụ ndị a , ọ ga- enyere anyị aka ịmata ma ọ̀ dị mma ịga fee Chineke n’ ebe ndị ahụ , matakwa otú Chineke chọrọ ka anyị si na- efe ya .
FEE CHINEKE “ N’ IME MMỤỌ NA N’ EZIOKWU ”
Gịnị ka Jizọs bu n’ uche mgbe ọ sịrị na anyị ga- efe Chineke “ n’ ime mmụọ na n’ eziokwu ” ?
E nwere otu oge Jizọs si n’ obodo Sameria na- agafe , kwụsịtụ ka o zuru ike n’ olulu mmiri dị́ nso na Saịka .
Ka ọ nọ n’ ebe ahụ , otu nwaanyị Sameria bịara isere mmiri , Jizọs ebido kpanyewere ya ụka .
Ihe Jizọs gwara nwaanyị a ga- enyere anyị aka ịghọta otú Chineke si ewere ịga fee ya n’ ebe e weere ka ebe nsọ .
Ka ha na- akparịta ụka , nwaanyị ahụ gwara Jizọs otu ihe dị ezigbote iche n’ otú ndị Juu si efe Chineke na otú ndị Sameria si efe ya .
Ọ sịrị : “ Nna nna anyị hà
fere Chineke n’ ugwu a ; ma unu na- ekwu na ọ bụ na Jeruselem ka ndị mmadụ kwesịrị ịnọ fee Chineke . ”
—
Jọn 4 : 5-9 ,
20
Ugwu nwaanyị ahụ na- ekwu okwu ya bụ Ugwu Gerizim .
Ọ dị ihe dị ka kilomita iri ise ma e si ebe ugwu Jeruselem gawa ya .
O nwere oge ndị Sameria rụrụ ụlọ nsọ n’ ebe ahụ , na- agakwa na ya eme Ememme Ngabiga na ememme ndị ọzọ .
Ma , Jizọs esoghị nwaanyị ahụ rụwa ụka gbasara ebe e kwesịrị ịnọ na- efe Chineke .
Kama , ọ gwara ya , sị : “ Nwaanyị , kwere ihe m na- ekwu , oge awa na- abịa mgbe ọ na- agaghị abụ n’ ugwu a ma ọ bụ na Jeruselem ka unu ga- anọ fee Nna m ofufe . ”
(
Jọn 4 : 21
) Ihe a Jizọs kwuru nwere ike ịtụ nwaanyị ahụ n’ anya , karịchaa , maka na Jizọs n’ onwe ya bụkwa onye Juu .
Gịnị ga- eme ka a kwụsị ịna-aga n’ ụlọ nsọ Jeruselem efe Chineke ?
Jizọs kwukwara , sị : “ Oge awa na- abịa , ọ bụkwa ugbu a , mgbe ndị na- efe ezi ofufe ga- efe Nna m n’ ime mmụọ na n’ eziokwu , n’ ihi na , n’ ezie , Nna m na- achọ ka ndị dị otú ahụ fee ya ofufe . ”
(
Jọn 4 : 23
) Kemgbe ọtụtụ narị afọ , ndị Juu weere na agadaga ụlọ nsọ ahụ dị́ na Jeruselem ka bụ ebe onye ọ bụla ga na- abịa efe Chineke .
Ha na- aga ebe ahụ ugboro atọ n’ afọ achụrụ Jehova Chineke ha àjà .
(
Ọpụpụ 23 : 14-17
) Ma , Jizọs kwuru na ihe ndị a niile ga- akwụsị , nakwa na “ ndị na- efe ezi ofufe ” ga- efe Chineke “ n’ ime mmụọ na n’ eziokwu . ”
Ụlọ nsọ ndị Juu bụ ụlọ a na- ahụ anya , nke nwere ebe ọ dị .
Ma , mmụọ na eziokwu abụghị ihe a na- ahụ anya , nke a ga- asị lekwa ebe ha dị .
Ihe Jizọs na- ekwu bụ na ezigbo Onye Kraịst agaghị enwe ebe o weere ka ebe nsọ ọ ga- anọ na- efe Chineke , ma ọ̀ bụ n’ Ugwu Gerizim , ma ọ bụ n’ ụlọ nsọ dị́ na Jeruselem , ma ọ bụkwanụ n’ ebe ọ bụla ọzọ .
Jizọs gwakwara nwaanyị Sameria ahụ na “ oge awa ” a ga- enwe mgbanwe n’ otú ha si efe Chineke “ na- abịa . ”
Olee mgbe oge awa ahụ bịara ?
Ọ bịara mgbe Jizọs ji ndụ ya chụọ àjà nke mere ka otú Iwu Mozis kwuru ka ndị Juu si na- efe Chineke gharazie ịdị ire .
(
Ndị Rom 10 : 4
) Jizọs kwukwara na ‘ oge awa ahụ bụ ugbu a . ’
Gịnị mere o ji kwuo otú ahụ ?
Ọ bụ n’ ihi na yanwa , bụ́ Mesaya ahụ , ebidola ịkpọkọta ndị na- eso ụzọ ya , bụ́ ndị ga- eme ihe ọzọ o kwuru .
Jizọs sịrị : “ Chineke bụ Mmụọ , ndị na- efe ya ofufe ga- efe ya ofufe n’ ime mmụọ na n’ eziokwu . ”
(
Jọn 4 : 24
) Oleezi otú anyị ga- esi na- efe Chineke n’ ime mmụọ na n’ eziokwu ?
Mgbe Jizọs kwuru na anyị ga- efe Chineke n’ ime mmụọ , ihe ọ na- ekwu bụ na mmụọ nsọ Chineke ga na- eduzi ihe anyị na- eme .
Otu ụzọ mmụọ nsọ si eduzi anyị bụ inyere anyị aka ịghọta ihe dị n’ Akwụkwọ Nsọ .
(
1 Ndị Kọrịnt 2 : 9-12
) Eziokwu Jizọs
na- ekwu okwu ya bụ eziokwu ndị dị na Baịbụl .
Ihe ọ pụtara bụ na anyị chọọ ka Chineke nabata ofufe anyị , anyị agaghị efe ya n’ ebe e weere ka ebe nsọ , kama , anyị ga- ahụ na anyị na- efe ya otú Baịbụl kwuru , kwekwa ka mmụọ nsọ ya na- eduzi anyị .
OTÚ NDỊ KRAỊST SI ELE EBE NDỊ MMADỤ NA- AKPỌ EBE NSỌ ANYA
Oleezi otú Ndị Kraịst kwesịrị isi na- ele ịga ala nsọ anya ?
Oleekwa otú ha kwesịrị isi were ife Chineke n’ ebe a sị na ọ bụ ebe nsọ ?
Anyị cheta na Jizọs kwuru na ndị na- efe Chineke ezi ofufe ga- efe ya n’ ime mmụọ na n’ eziokwu , ọ ga- edo anyị anya na mmadụ ịga ebe ndị ahụ iji fee Nna anyị nke eluigwe abụghị ya ga- eme ka ọ nabata ofufe ya .
Ihe ọzọkwa bụ na Baịbụl gwara anyị otú Chineke si ele iji ihe a kpụrụ akpụ efe ya ofufe anya .
Baịbụl kwuru , sị : “ Gbaaranụ ikpere arụsị ọsọ ” nakwa “ kpacharanụ anya ka unu ghara ikpere arụsị . ”
(
1 Ndị Kọrịnt 10 : 14 ;
1 Jọn 5 : 21
) N’ ihi ya , ezigbo Onye Kraịst agaghị anọ n’ ebe ọ bụla e weere ka ebe nsọ fee Chineke ma ọ bụ ebe e nwere ihe ndị a kpụrụ akpụ a sị na e ji efe ya .
Ma , ihe a e kwuru apụtaghị na Baịbụl akwadoghị mmadụ inwe ebe o nwere ike ịga kpee ekpere , mụọ ihe ma ọ bụ tụgharịa uche .
Ọ dịghị njọ ma Ndị Kraịst na- ezukọ ebe ọ bụla dị́ mma n’ anya mụọ gbasara Chineke .
Ọ dịghịkwa njọ ide ihe n’ ili mmadụ iji na- echeta onye ahụ ma ọ bụ iji gosi na a hụrụ ya n’ anya .
Ma , anyị ga- eburu n’ uche na iwere ebe ndị dị otú ahụ ka ebe nsọ ma ọ bụ ife ihe ndị e dowere na ha ofufe adabaghị chaa chaa n’ ihe Jizọs kwuru .
Ihe a na- ekwu bụ na ịga ebe ndị e weere ka ebe nsọ nọrọ kpee ekpere abụghị ya ga- eme ka Chineke nụ ekpere gị .
Ọ bụghịkwa ịga n’ ebe ndị dị otú ahụ ga- eme ka Chineke hụ gị n’ anya ma ọ bụ gọzie gị .
Baịbụl gwara anyị na Jehova Chineke , ‘ Onyenwe eluigwe na ụwa , adịghị ebi n’ ụlọ nsọ ndị e ji aka wuo . ’
Ma , nke a apụtaghị na anyị enweghị ike ịbịaru Chineke nso .
Anyị nwere ike ikpe ekpere n’ ebe ọ bụla anyị nọ , Chineke anụ ya , n’ ihi na “ ọ nọghị n’ ebe dị anya n’ ebe onye ọ bụla n’ ime anyị nọ . ”
—
Ọrụ Ndịozi 17 : 24-27
E Mee Ngwa Ngwa , E Meghara Ọdachi
N’ ABALỊ iri abụọ na isii n’ ọnwa Disemba afọ 2004 , otu oké ala ọma jijiji mere n’ àgwàetiti a na- akpọ Simeulue , nke dị na mpaghara ọdịda anyanwụ nke ebe ugwu obodo Sumatra dị́ n’ Indoneshia .
Ọ bụ Oké Osimiri India gbara àgwàetiti a gburugburu .
Ngwa ngwa ala ọma jijiji ahụ mechara , oké osimiri a bịara talatawa otú a na- ahụtụbeghị mbụ .
Anya ndị niile bí n’ àgwàetiti a tọrọ ná mmiri ahụ .
Ozugbo ahụ , onye ọ bụla malitere ịgbaga n’ ugwu , na- eti mkpu , na- asị
“ Smong !
Smong ! ”
nke pụtara na ala ọma jijiji emewela n’ oké osimiri ahụ .
Ka ọ na- erula nkeji iri atọ , nnukwu ebili mmiri malitere ime n’ oké osimiri ahụ , na- asọpụta mmiri n’ ike n’ ike ma laa ọtụtụ ụlọ ndị mmadụ n’ iyi .
Mgbe ala ọma jijiji ahụ mere , ọ bụ n’ àgwàetiti Simeulue ka o bu ụzọ kpaa mkpamkpa .
Ma , n’ ime 78 , 000 ndị bi na ya , ọ bụ naanị mmadụ asaa nwụrụ .
Gịnị mere na ndị nwụrụ n’ ebe a adịghị ọtụtụ ma e jiri ya tụnyere ndị nwụrụ n’ ebe ndị ọzọ ihe a mere ?
Otu ilu ndị bi n’ àgwàetiti a na- atụkarị bụ : ‘ Ọ bụrụ na ala ọma jijiji emechaa , oké osimiri atalatawa , gbara gawa n’ ugwu , n’ ihi na ọ gaghị ete aka osimiri ahụ abịa ọgụ . ’
Ndị Simeulue ejirila ihe mere ha na mbụ mara na osimiri na- aga ibigbọ ma ọ malitehaa talatawa .
Ha mere ngwa ngwa , meghara ọdachi .
O nwere ọdachi Baịbụl kwuru na- abịanụ .
Ọ bụ “ oké mkpagbu nke a na- enwetụbeghị ụdị ya kemgbe ụwa malitere ruo ugbu a , ee e , a gaghị enwekwa ya ọzọ . ”
(
Matiu 24 : 21
) Ma , ọ pụtaghị na ụmụ mmadụ ga- eji ihe ndị ha mepụtara bibie ụwa a , ma ọ bụkwanụ na ọdachi ndị na- emere onwe ha ga- ebibi ya , n’ ihi na nzube Chineke bụ ka ụwa a dịrị ruo mgbe ebighị ebi .
(
Ekliziastis 1 : 4
) Kama , oké mkpagbu ahụ bụ ihe Chineke ga- eji ‘ bibie ndị na- ebibi ụwa . ’
Ọ bụ mgbe ahụ ka ihe ọjọọ na ahụhụ niile ga- akwụsị .
(
Mkpughe 11 : 18 ;
Ilu 2 : 22
) N’ eziokwu , oge ahụ ga- amagbu onwe ya .
Ihe ọzọkwa bụ na Chineke agaghị ebibikọta ndị ọjọọ na ndị ọma otú ala ọma jijiji na ugwu ndị na- agbọpụta ọkụ si eme .
Baịbụl gwara anyị na “ Chineke bụ ịhụnanya . ”
Chineke , onye aha ya bụ Jehova , kwere nkwa na “ ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
(
1 Jọn 4 : 8 ;
Abụ Ọma 37 : 29
) Ma , olee ihe ị ga- eme ka ị ghara ịnwụ n’ oké mkpagbu ahụ , kama , ka i nweta ọtụtụ ihe ọma Chineke kwere nkwa ha ?
Ọ bụ ime ngwa ngwa ka i meghara ọdachi .
GBALỊA GHỌTA IHE MGBANWE NDỊ NA- EME N’ ỤWA PỤTARA
Anyị agaghị amatali ụbọchị ihe ọjọọ na ahụhụ niile ga- akwụsị , n’ ihi na Jizọs sịrị : “ Ọ dịghị onye maara ụbọchị ahụ na oge awa ahụ , ndị mmụọ ozi nke eluigwe amaghị , Ọkpara ahụ amaghịkwa , kama ọ bụ naanị Nna m maara . ”
Ma , Jizọs gbara anyị ume ka anyị ‘ na- eche nche . ’
(
Matiu 24 : 36 ;
25 : 13
) Gịnị mere anyị kwesịrị iji na- eche nche ?
Baịbụl gwara
anyị otú ihe ga- esi kwụrụ n’ ụwa
tupu
Chineke ebibie ndị ọjọọ niile .
Otú ahụ ọ na- abụ ndị Simeulue hụ na oké osimiri ejirila ike talatawa , ha amata na ọ na- aga ịbịa ọgụ , otú ahụkwa ka mgbanwe ndị na- eme n’ ụwa n’ ike n’ ike ga- esi eme ka anyị mata na ọgwụgwụ adịla nso .
Ihe e dere n’ igbe dị́ n’ isiokwu a kọrọ mgbanwe ụfọdụ Baịbụl kwuru na a ga- enwe .
N’ eziokwu , o nweela mgbe ihe ụfọdụ a kpọrọ aha n’ igbe a mere otu otu .
Ma , Jizọs kwuru na anyị hụ ka
“ ihe ndị a niile ”
na- eme , anyị ga- ama na ọgwụgwụ dị nso .
(
Matiu 24 : 33
) Jụzie onwe gị , sị , ‘ Kemgbe ụmụ mmadụ dịwara ndụ , olee oge ihe ndị ahụ niile Jizọs kwuru ( 1 ) mere n’ ebe niile n’ ụwa , ( 2 ) mee n’ otu oge , ( 3 ) meekwa otú a na- ahụtụbeghị ya mbụ ? ’
O doro anya na ọ bụ n’ oge anyị a .
IHE GOSIRI NA CHINEKE HỤRỤ ANYỊ N’ ANYA
Otu onye bụ́ bu onyeisi ala ndị Amerịka kwuru n’ otu oge , sị , “ Ígwè ọrụ ndị na- agbara ndị mmadụ àmà na ọdachi na- aga ime .
.
.
na- azọ ndị mmadụ ndụ . ”
Mgbe ala ọma jijiji ahụ mechara n’ afọ 2004 , o nwere ihe e mere iji hụ na ụdị ihe ahụ mee ọzọ , ọ gaghị ata isi ọtụtụ ndị mmadụ otú ọ tara na nke ahụ .
A rụnyere ígwè ọrụ ga na- agbara ndị bi n’ ebe ndị ahụ àmà na ala ọma jijiji ebidola ime n’ oké osimiri .
Chineke ahaziekwala ka a gbaara ndị mmadụ àmà tupu ọgwụgwụ abịa .
Baịbụl sịrị : “ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ;
mgbe ahụkwa
ka ọgwụgwụ ga- abịa . ”
—
Matiu 24 : 14
N’ afọ gara aga , Ndịàmà Jehova ji ihe karịrị otu ijeri awa na narị nde itoolu kwusaa ozi ọma na narị mba abụọ na iri anọ n’ ihe karịrị narị asụsụ asaa .
Anyị nwere ike ịsị na ozi ọma a na- ekwusa ebe niile taa so n’ ihe ndị na- egosi na ọgwụgwụ dị nso .
Ndịàmà Jehova hụrụ ndị agbata obi ha n’ anya .
Ọ bụ ya mere ha ji eme ike ha niile iji gbaara ha àmà banyere ụbọchị ikpe Chineke nke ji oké ọsọ na- abịa .
(
Matiu 22 : 39
Ebe ọ bụ na ị nụla àmà a ha na- agba , o gosiri na Jehova hụrụ gị n’ anya .
Cheta na ‘ Chineke achọghị ka e bibie onye ọ bụla , kama ọ chọrọ ka mmadụ niile chegharịa . ’
(
2 Pita 3 : 9
) Ị̀ ga- ege Chineke ntị , mee ihe ọ sị gị mee , ka ị ghara iso ná ndị ọ ga- ebibi ?
GBAGA N’ EBE GA- AZỌ GỊ NDỤ
Ọ̀ kwa i chetara na ngwa ngwa ndị Simeulue hụrụ na oké osimiri ahụ atalatawala , ha gbagara n’ ugwu ebe ọ na- enweghị aka ga- akpa ha ?
Ha echereghị ka o bu ụzọ bịa ọgụ .
Ihe a ha mere n’ egbughị oge zọrọ ha ndụ .
Ihe ga- emekwa ka oké mkpagbu ahụ na- abịanụ ghara ịta isi gị bụ ịgbaga n’ ebe a kpọrọ ugwu Jehova tupu oge agafee .
Olee otú ị ga- esi eme ya ?
Chineke ji mmụọ nsọ ya mee ka Aịzaya onye amụma dee gbasara òkù a ga na- akpọ ndị mmadụ “ n’ oge ikpeazụ , ” nke bụ́ oge a anyị bi na ya .
Ọ sịrị : “ Bịanụ ka anyị gbagoo n’ ugwu Jehova , .
.
.
ọ ga- akụziri anyị ụzọ ya , anyị ga- ejekwa ije n’ ụzọ ya . ”
—
Aịzaya 2 : 2 , 3
Onye gbagara n’ ugwu mgbe ala ọma jijiji mere n’ oké osimiri na- enwe ike ịhụ ihe niile na- emenụ , o nweghịkwa ihe ga- eme ya .
Ọ bụkwa otú ọ dị ọtụtụ nde ndị na- amụ Baịbụl taa n’ ụwa niile .
Ha na- amụta ihe na- enyere ha aka ịgbanwe ndụ ha .
(
2 Timoti 3 : 16 , 17
) Ha si otú ahụ ‘ na- eje ije n’ ụzọ Chineke , ’ ha na ya adịrị ná mma , ya ana-echebekwa ha .
Ị̀ ga- ege ntị n’ òkù ahụ Chineke na- akpọ gị ka o wee chebe gị n’ ụbọchị ndị a tara akpụ ?
Gbalịa gụọ ihe e dere n’ igbe dị́ n’ isiokwu a nke ọma ka i nwee ike ịmata ihe Baịbụl kwuru e ji amata ‘ oge ikpeazụ . ’
Ndịàmà Jehova nọ́ n’ ebe i bi ga- enwe mmasị ịkọwakwuru gị amaokwu Baịbụl ndị e dere ebe ahụ , nyekwara gị aka ịmata ihe i kwesịrị ime .
Ị ga- amatakwa ihe ndị ọzọ ị chọrọ ịma gbasara okwu a ma ị gaa n’ adres Ịntanet anyị bụ́ www .
jw .
org / ig .
Gaa n’ ebe e dere IHE BAỊBỤL NA- AKỤZI pịa ebe e dere
AJỤJỤ NDỊ BAỊBỤL ZARA
Ònye Tinyere Isiakwụkwọ na Amaokwu Ndị Dị́ na Baịbụl ?
WEREGODI ya na ị bụ Onye Kraịst n’ oge ndịozi Jizọs , ya abụrụkwa na ọgbakọ unu ka natachara akwụkwọ ozi Pọl onyeozi detaara unu .
Ka a na- agụ ya , gị achọpụta na Pọl na- ekwukarị ihe dị́ ‘ n’ ihe odide ndị ahụ dị nsọ , ’ ya bụ , ihe ndị e dere n’ Akwụkwọ Nsọ Hibru .
(
2 Timoti 3 : 15
) I nwere ike ịsị n’ obi gị , ‘ M ga- achọ ịhụ ebe e dere ihe ndị ahụ n’ Akwụkwọ Nsọ Hibru . ’
Ma , ọ ga- esiri gị ike ịchọta ha .
Maka gịnị ?
O NWEGHỊ ISIAKWỤKWỌ NA AMAOKWU
Legodị otú mpịakọta akwụkwọ e ji dee “ ihe odide ndị ahụ dị nsọ , ” dị n’ oge Pọl .
Nke a e sere na peeji a bụ nke akwụkwọ Aịzaya e nwetara n’ Osimiri Nnu .
Gịnị ka ị na- ahụ ?
O nweghị ebe ị ga- ahụ rịkọm ma ọ bụ kpọm ma ọ bụkwanụ isi na amaokwu Baịbụl otú e nwere ha na Baịbụl ndị anyị na- agụ taa .
Ndị dere Baịbụl etinyeghị isi na amaokwu na ya mgbe ha na- ede ya .
Naanị ihe ha mere bụ ide ihe niile Chineke gwara ha dee , ka ndị ga- agụ ya wee gụọ ya otú ahụ ọ dị , ọ bụghị n’ iberibe n’ iberibe .
Ọ́ bụghị otú ahụ ka i si agụ akwụkwọ ozi onye gị na ya dị n’ ezigbo mma detaara gị ?
Ị na- esi n’ isi gụrụ ya gbadaa , ọ bụghị ị gụtụ ebe a , ị mafee n’ ebe ọzọ .
Ma , o nwere otu nsogbu Baịbụl ndị oge ochie ahụ na- enweghị isi na amaokwu kpatara .
Ọ na- abụ Pọl chọọ ịkpọ ebe ihe ọ na- ekwu si , naanị ihe o nwere ike ikwu bụ “ dị nnọọ ka e dere , sị ” ma ọ bụ “ dịkwa nnọọ ka Aịzaya kwuru . ”
(
Ndị Rom 3 : 10 ;
9 : 29
) Ọ ga- esikwara mmadụ ike ịchọta ebe ihe ahụ o kwuru si , ọ gwụla ma onye ahụ ọ̀ ma “ ihe odide ndị ahụ dị nsọ ” nke ọma .
Ihe ọzọ bụ na “ ihe odide ndị ahụ dị nsọ ” Chineke mere ka e dee dị ọtụtụ .
Tupu oge ndịozi Jizọs agafee , Akwụkwọ Nsọ dum dịzi akwụkwọ iri isii na isii .
Ọ bụ ya mere obi ji adị ọtụtụ ndị na- agụ Baịbụl ndị e nwere taa ụtọ na ha nwere isi na amaokwu ndị na- enyere ha aka ịchọta ihe ha na- achọ , dị ka ịchọta ebe Pọl si nweta ọtụtụ ihe ndị o kwuru n’ akwụkwọ ozi ndị o dere .
I nweziri ike ịna-eche ugbu a , sị , ‘ Ònyedị tinyere isi na amaokwu ndị dị na Baịbụl ndị anyị na- agụ taa ? ’
ÒNYE TINYERE ISIAKWỤKWỌ NDỊ DỊ́ NA BAỊBỤL ?
Ọ bụ onye ụkọchukwu Bekee aha ya bụ Stephen Langton , onye mechara bụrụ Achịbishọp ndị Anglịkan , kerisịrị Baịbụl n’ isi n’ isi .
O kerisịrị ya n’ ihe dị ka n’ agbata afọ 1204 na afọ 1205 , mgbe ọ na- akụzi na Mahadum Paris dị́ na Frans .
Tupu oge Langton , e nweela ụzọ dị iche iche ọtụtụ ndị gụrụ oké akwụkwọ si kerisịa Baịbụl ná nkebi ná nkebi nakwa n’ isi n’ isi , ikekwe , iji mee ka ọ dịtụrụ onye na- achọ ihe na Baịbụl mfe nchọta .
Ị manụ na ọ gaara akara ha mfe ịchọta ihe ha na- achọ n’ akwụkwọ Aịzaya ma a gwa ha otu isiakwụkwọ ha ga- aga chọta ihe ahụ karịa ịgwa ha ka ha chọwa ya n’ akwụkwọ Aịzaya dum nke dị́ isi iri isii na isii .
Ma , a ka nwekwara nsogbu dịnụ .
Ndị ahụ gụrụ oké akwụkwọ kerisịrị Baịbụl n’ ụzọ dị iche iche .
Dị ka ihe atụ , e nwere ndị nke kerisịrị akwụkwọ Mak ihe fọrọ
obere ka ọ bụrụ isi iri ise , ọ bụghị isi iri na isii ọ dị taa .
N’ obodo Paris , n’ oge Langton , ọtụtụ ụmụ akwụkwọ e nwere ebe ahụ si obodo dị iche iche bịa .
Ha ji Baịbụl ndị e nwere n’ obodo ha bịa .
Ma , ọ na- abụ onye nkụzi ha kpọọ isiakwụkwọ Baịbụl , ụmụ akwụkwọ ahụ agaghị ahụ ya na nke ha .
Gịnị kpatara ya ?
Ọ bụ n’ ihi na otú e si kerisịa Baịbụl ha dum ji n’ isi n’ isi abụghị otu .
Ọ bụ ihe a mere Langton ji chepụta ụzọ ọzọ isi kerisịa Baịbụl n’ isi n’ isi .
Otu akwụkwọ a na- akpọ
The Book—A History of the Bible
kwuru na otú ahụ o si kerisịa ya “ masịrị ọtụtụ ndị na- agụ akwụkwọ na ndị edemede . ”
O kwukwara na ‘ ọtụtụ ndị nabatara ya n’ ebe niile na Yurop n’ egbughị oge . ’
Anyị si n’ aka ya nweta isi nke a na isi nke ọzọ dị n’ ọtụtụ Baịbụl taa .
ÒNYE TINYERE AMAOKWU NDỊ DỊ́ NA BAỊBỤL ?
Mgbe ihe dị ka narị afọ atọ gachara , otu ọkachamara ná mba Frans aha ya bụ Robert Estienne , onye na- ebikwa akwụkwọ , mere ka ihe dịkwuo mfe .
O bu n’ obi ka ọtụtụ ndị mụwa Baịbụl .
Ọ chọpụtara na ọ ga- aba ezigbote uru ma e nwee naanị otu ụzọ a ga na- esi ekerisị Baịbụl n’ isi n’ isi
nakwa
n’ amaokwu n’ amaokwu .
Ma , ọ bụghị nwoke a chepụtara ikerisị Baịbụl n’ amaokwu n’ amaokwu .
Dị ka ihe atụ , ọtụtụ narị afọ tupu a mụọ ya , ndị Juu bụ́ ọkà n’ idepụta ihe ekerisịala Akwụkwọ Nsọ Hibru , nke ọtụtụ ndị na- akpọ Agba Ochie , n’ amaokwu n’ amaokwu , ọ bụghị n’ isi n’ isi .
Ma otu nsogbu ahụ dị́ n’ ikerisị Baịbụl n’ isi n’ isi dịkwa n’ ikerisị ya n’ amaokwu n’ amaokwu n’ ihi na e nweghị naanị otu ụzọ mmadụ niile nabatara .
Estienne kerisịrị Akwụkwọ Nsọ Grik nke Ndị Kraịst , nke a na- akpọkwa Agba Ọhụrụ , n’ amaokwu n’ amaokwu ma jikọta ya na nke dị adị n’ Akwụkwọ Nsọ Hibru .
N’ afọ 1553 , o bipụtara Baịbụl mbụ zuru ezu ( n’ asụsụ French ) nke nwere isi na amaokwu ndị yitewere nnọọ ndị nke dị na Baịbụl ndị anyị nwere taa .
Ụfọdụ ndị katọrọ ya , na- asị na o gbujasịrị ihe dị na Baịbụl , ma si otú ahụ mee ka à ga- asị na ọ bụghị otu ihe ka ha niile na- ekwu .
Ma ndị ọzọ na- ebi akwụkwọ egbughị oge ịnabata otú ahụ o si mee nke ya .
Ọ BAARA NDỊ NA- AMỤ BAỊBỤL EZIGBOTE URU
Ikerisị Baịbụl n’ isi n’ isi na n’ amaokwu n’ amaokwu magburu onwe ya .
O mere ka ọ dị mfe mmadụ ịchọta ebe ọ chọrọ ịgụ na Baịbụl otú ahụ e si eji adres ụlọ achọta ebe ụlọ dị .
N’ eziokwu , ikerisị Baịbụl otú a esighị n’ aka Chineke , otú e si kerisịa ya nwekwara ike ịgbagwoju mmadụ anya n’ ebe ụfọdụ .
Ma , ọ na- eme ka ọ dịrị anyị mfe ịma ebe e kwuru ihe e kwuru ma ọ bụ ịgwa mmadụ ebe anyị gụtara ihe tọrọ anyị ezigbo ụtọ , otú ahụ anyị nwere ike ịkanye ihe n’ akwụkwọ ma anyị gụta ihe masịrị anyị .
Ọ bụ eziokwu na otú a e si kerisịa Baịbụl mara mma , ma anyị kwesịrị iburu n’ obi mgbe niile na ọ dị ezigbo mkpa ịghọta ihe niile Chineke na- agwa anyị n’ Okwu ya .
Kama ịgụ naanị otu amaokwu ebe a na otu amaokwu ebe ọzọ , mee ka ọ mara gị ahụ́ ịgụ amaokwu ndị dị gburugburu ebe ọ bụla ị na- agụ .
Ọ ga- eme ka ị matakwuo “ ihe odide ndị ahụ dị nsọ , bụ́ ndị nwere ike ime ka ị mara ihe iji nweta nzọpụta . ”
—
Ònye Bụ Ekwensu ?
Ị̀ GA- ASỊ
na Ekwensu bụ .
.
.
Mmụọ ?
Ihe ọjọọ dị́ mmadụ n’ obi ?
Ihe ndị mmadụ chere na ọ dị adị ?
IHE BAỊBỤL KWURU
Ekwensu gwara Jizọs okwu ma “ nwaa ya ọnwụnwa . ”
(
Matiu 4 : 1-4
) Ihe ọ pụtara bụ na Ekwensu bụ ajọ mmụọ , ọ bụghị ihe ọjọọ dị́ mmadụ n’ obi ma ọ bụ ihe ndị mmadụ chere na ọ dị adị .
OLEE IHE ỌZỌ ANYỊ GA- AMỤTA NA BAỊBỤL ?
Ekwensu bụbu mmụọ ozi dị nsọ , mana ‘ o guzosighị ike n’ eziokwu . ’
(
Jọn 8 : 44
) Ọ ghọrọ onye ụgha na onye iro Chineke .
Ndị mmụọ ozi ndị ọzọ sooro Setan nupụrụ Chineke isi .
—
Mkpughe 12 : 9
Ekwensu na- eme ka ndị mmadụ ghara ịma na ọ bụ mmụọ dị adị .
—
2 Ndị Kọrịnt 4 : 4
Ekwensu ò nwere ike iduhie mmadụ ?
ỤFỌDỤ NDỊ NA- EKWU
na e nweghị onye bụ́ Ekwensu nke na- eduhie ndị mmadụ .
Ma , ụjọ na- atụ ndị ọzọ na ndị mmụọ ọjọọ nwere ike ịbanye n’ ime ha na- akpa ike .
Gịnị ka i chere ?
“ Ụwa dum dị n’ aka ajọ onye ahụ . ”
(
1 Jọn 5 : 19
) Ekwensu na- akpa ụmụ mmadụ aka ọjọọ , ma ọ bụghị mmadụ niile ka ọ na- eduhie .
Ekwensu na- eji aghụghọ eduhie ndị mmadụ .
—
2 Ndị Kọrịnt 11 : 14
Mgbe ụfọdụ , ndị mmụọ ọjọọ na- aba n’ ime ụfọdụ ndị , na- eme ha ihe masịrị ha .
—
Matiu 12 : 22
Ma Chineke ga- enyeliri gị aka iguzogide Ekwensu .
—
Jems 4 : 7
Ụlọ Nche , Nke 1 2016
Ịkwụwa Aka Ọtọ Ọ̀ Bara Uru ?
Isiokwu Ndị Dị na Magazin A
Ọ̀ Ka Bara Uru Ịna-akwụwa Aka Ọtọ ?
Mgbe ọnwa ole na ole gachara , obi jọwara Hitoshi njọ n’ ihi na ọ maghị ma ọ̀ ga- achọtakwa ọrụ ọzọ .
N’ otu oge ọ gara ka ụlọ ọrụ na- ewe mmadụ n’ ọrụ gbaa ya ajụjụ ọnụ , ọ gwara onye na- agba ya ajụjụ ọnụ na ya agaghị arụ ọrụ ọ bụla a na- anaghị akwụwa aka ọtọ na ya .
Onye ahụ gwara ya na ọ maghị ebe a nọ .
Ndị ezinụlọ Hitoshi na ndị enyi ya gbara ya ume ka ọ nọgide na- akwụwa aka ọtọ .
Ma , o bidoro nwewe obi abụọ .
O kwuru , sị : “ M bịara na- eche ma ọ̀ ka baara m uru ịna-agwa ndị ọzọ na m na- enwe mmasị ịkwụwa aka ọtọ . ”
Ihe a mere Hitoshi gosiri na ọ bụghị mmadụ niile na- enwe mmasị ịkwụwa aka ọtọ .
Ụfọdụ ndị na- ewere na ịkwụwa aka ọtọ ga- eme ka ahịa ha ma ọ bụ ihe ọ bụla ọzọ ha na- eme na- agba ọnyụpaa .
Otu nwaanyị na Saụt Afrịka kwuru na ndị ha na ya na- arụkọ ọrụ anaghị akwụwa aka ọtọ nakwa na mgbe ụfọdụ , ọ na- afọ obere ka o mee ka ọ ghara ịkwụwa aka ọtọ .
O nwere ọtụtụ ihe mmadụ ga- eme , a sị na onye ahụ akwụwaghị aka ọtọ .
Otu n’ ime ha ndị mmadụ kacha eme bụ ịgha ụgha .
O nwere ihe Robert S. Feldman na ndị òtù ya chọpụtara n’ otu nchọnchọ ha mere n’ afọ ole na ole gara aga .
Nwoke a bụ ọkà n’ akparamàgwà mmadụ .
Ha chọpụtara na ụzọ isii n’ ime ụzọ iri ndị dimkpa nọ́ n’ ụwa na- agha ụgha , ma ọ́ dịghị ihe ọzọ , otu ugboro n’ ime nkeji iri ọ bụla ha na mmadụ kparịtara ụka .
Feldman kwuru , sị : “ Ihe a anyị chọpụtara tụrụ m n’ anya .
O nweghị onye n’ ime anyị tụrụ anya na ndị mmadụ ga na- agha ụgha otú a . ”
Ị̀ hụlanụ na ụgha a ndị mmadụ na- anaghị achọ ka a ghaara ha , so n’ ihe ọjọọ ha kacha eme taa ?
Gịnị mere ọtụtụ ndị taa ji agha ụgha , ezu ohi , emekwa ihe ndị ọzọ na- egosi na ha anaghị akwụwa aka ọtọ ?
Olee ihe akwụwaghị aka ọtọ nwere ike ịkpatara anyị ?
Ajụjụ kadị mkpa bụ , olee otú anyị ga- esi na- akwụwa aka ọtọ n’ ihe niile ?
Ihe Akwụwaghị Aka Ọtọ Ga- akpatara Gị
Ì kwetara ihe a Samantha kwuru ?
N’ eziokwu , onye ọ bụla n’ ime anyị enweela oge otu nsogbu ma ọ bụ ọzọ bịaara ya .
Ma , ihe anyị ga- eme ma anyị nwee ụdị nsogbu nwere ike ime ka anyị ghara ịkwụwa aka ọtọ ga- egosi ihe anyị ji kpọrọ ihe .
Dị ka ihe atụ , ọ bụrụ na ihe kacha anyị mkpa ná ndụ bụ ka a ghara imenye anyị ihere , anyị nwere ike iwere na o nweghị ihe o mere ma anyị ghara ịkwụwa aka ọtọ mgbe ụfọdụ .
Ma , n’ ikpeazụ , anyị na- ahụ na akwụwaghị aka ọtọ na- aghọkarị ahịa .
Ka anyị lee otú o si aghọ ahịa .
MMADỤ AKWỤWAGHỊ AKA ỌTỌ GA- EME KA NDỊ ỌZỌ KWỤSỊ ỊTỤKWASỊ YA OBI
Ọ bụrụ na mmadụ abụọ tụkwasịrị ibe ha obi , ha ga na- adị ná mma .
Ha agaghị na- enyo ibe ha enyo .
Ma , ọ naghị abụ mmadụ hụhaala ibe ya , ya ebido ozugbo tụkwasịwa ya obi .
Mmadụ na- ebido ịtụkwasị ibe ya obi ma ha na- anọkọ , na- akọrọ ibe ha obi ha , ma na- achọkwa ọdịmma ibe ha .
Ma , mmadụ nwere ike ịkwụsị ịtụkwasị enyi ya obi ma ọ ghọọ ya aghụghọ naanị otu ugbo .
Ụdị ihe a mee , ọ na- esi ezigbo ike ịtụkwasị onye ahụ obi ọzọ .
Ezigbo enyi gị ọ̀ ghọtụla gị aghụghọ ?
Olee otú obi dị gị mgbe ahụ ?
Ọ ga- abụ na o wutere gị , ma ọ bụdị na i weere ya na enyi gị ahụ mechuru gị ihu .
Ọ bụ otú ọ na- adị .
O doro anya na mmadụ abụọ dị́ n’ ezigbo mma nwere ike kwụsị ịdị ná mma n’ ihi na otu onye n’ ime ha akwụwaghị aka ọtọ .
I SORO NDỊ NA- ANAGHỊ AKWỤWA AKA ỌTỌ NA- AKPA , Ị GA- EMEWE KA HA
N’ otu nchọpụta otu prọfesọ aha ya bụ Robert Innes mere , ọ chọpụtara na “ n’ eziokwu , akwụwaghị aka ọtọ dị ka ọrịa na- efe efe . ”
Onye na- anaghị akwụwa aka ọtọ dị ka onye bú ọrịa na- efe efe .
Ọ bụrụ na gị na onye na- anaghị akwụwa aka ọtọ na- akpachi anya , i nwere ike ibido mewe ka ya .
Olee ihe ga- enyere gị aka ịna-akwụwa aka ọtọ mgbe niile ?
Ọ bụ Baịbụl .
Ka anyị lebazie anya n’ ihe ole na ole Baịbụl kwuru ga- enyere gị aka .
Ihe Mere Ịkwụwa Aka Ọtọ Ji Aba Uru
Na Baịbụl , otu ihe okwu Grik a na- asụgharị “ ime ihe n’ eziokwu ” ma ọ bụ ịkwụwa aka ọtọ pụtara bụ “ ime ihe dị ezigbo mma . ”
O nwekwara ike ịpụta ịkpa àgwà ọma .
Pọl onyeozi si n’ ike mmụọ nsọ kwuo , sị : “ Anyị na- achọ ka anyị na- eme ihe n’ eziokwu
n’ ihe niile . ”
Ndị Kraịst ji ihe a o kwuru kpọrọ ihe .
Ma , gịnị ka ihe a o kwuru pụtara ?
ỌGỤ ANYỊ NA MMEHIE ANYỊ BU PỤTA ỤWA NA- ALỤ
Ọtụtụ ndị na- ele onwe ha n’ enyo n’ ụtụtụ ọ bụla tupu ha apụọ .
Maka gịnị ?
Maka na ha chọrọ ịdị nnọọ mma n’ anya tupu ha apụwa .
Ma , o nwere ihe ka mkpa karịa ịkpụ isi mara mma ma ọ bụ iyi uwe dị́ sam .
Àgwà anyị nwere ike ime ka otú anyị dị n’ anya na- amasịkwu ndị ọzọ ma ọ bụkwanụ ghara ịna-amasị ha .
Okwu Chineke kwuru hoo haa na ime ihe ọjọọ na- agụ anyị agụụ .
Jenesis 8 : 21
sịrị : “ Ọchịchọ obi mmadụ jọrọ njọ malite n’ oge ọ bụ nwata gawa . ”
N’ ihi ya , iji nwee ike ịna-akwụwa aka ọtọ , anyị ga na- alụso ọchịchọ ọjọọ a anyị bu pụta ụwa ọgụ .
Pọl onyeozi kọwara otú yanwa si na- alụso mmehie o bu pụta ụwa ọgụ .
O kwuru , sị : “ N’ ezie , iwu Chineke na- eme m obi ụtọ , dị ka mmadụ m bụ n’ ime si dị , ma ana m ahụ n’ ahụ́ m iwu ọzọ nke na- alụso iwu nke uche m agha , na- adọrọkwa m n’ agha gaa n’ iwu nke mmehie nke dị n’ ahụ́ m . ”
—
Ndị Rom 7 : 22 , 23
.
Dị ka ihe atụ , ọ bụrụ na obi anyị na- agwa anyị mee ihe ọjọọ , ya abụrụkwa na ọ na- agụsi anyị ike ịghara ịkwụwa aka ọtọ , anyị ga- ajụli ime ihe ọjọọ ahụ obi anyị na- agwa anyị mee .
Anyị gbaa mbọ ghara ịna-eche ihe ọjọọ , anyị ga- anọgide na- akwụwa aka ọtọ n’ agbanyeghị na ọtụtụ ndị anaghị akwụwa aka ọtọ .
OTÚ ANYỊ GA- ESI EMERI N’ ỌGỤ A
Ọ bụrụ na anyị chọrọ ịna-akwụwa aka ọtọ , anyị agaghị na- akpa àgwà otú masịrị anyị .
Ọ dị mwute na oge ọtụtụ ndị na- ewepụta iji kpebie ụdị ejiji ha ga- eji karịrị oge ha na- ewepụta iji chọpụta ma àgwà ha ọ̀ dịkwa mma .
Ọ bụ ya mere ha ji ewere na o nweghị ihe o mere ma ha ghara ịkwụwa aka ọtọ mgbe ụfọdụ .
Legodị otú otu akwụkwọ kwuru gbasara akwụwaghị aka ọtọ si kọwaa ihe a ọtụtụ ndị na- eme .
O kwuru , sị : “ Anyị na- agbalị akwụwa aka ọtọ ka ndị mmadụ nwee ike ịna-akwanyere anyị ùgwù .
Ma , anyị na- aghọ aghụghọ ma anyị chọpụta na ndị mmadụ agaghị ama . ”
Ma , è nwere ihe ga- enyere anyị aka ikpebi ma ànyị kwesịrị ịna-akwụwa aka ọtọ mgbe niile ?
Obi dị anyị ụtọ na e nwere .
Ọtụtụ nde mmadụ n’ ụwa niile achọpụtala na Baịbụl ga- enyeliri anyị aka ikpebi ma ànyị kwesịrị ịna-akwụwa aka ọtọ mgbe niile .
N’ ime akwụkwọ niile na- ekwu gbasara otú mmadụ kwesịrị isi na- akpa àgwà , o nweghị nke dị ka Baịbụl .
(
Abụ Ọma 19 : 7
) Anyị gụọ Baịbụl , anyị ga- amata ihe anyị ga- eme ka ezinụlọ anyị dịrị n’ otu , ọrụ anyị ana-eme anyị obi ụtọ , anyị ana-akpa àgwà ọma , na- efekwa Chineke otú ọ chọrọ .
Baịbụl na- abara ndị mmadụ uru kemgbe ụwa .
N’ agbanyeghị mba ma ọ bụ agbụrụ mmadụ si , onye ahụ mehaala ihe Baịbụl kwuru , ọ na- abara ya uru .
Ọ bụrụ na anyị
ana-agụ Baịbụl , na- echebara ihe anyị na- agụ echiche , ma na- eme ihe anyị gụtara , obi anyị ga na- agwa anyị ka anyị na- akwụwa aka ọtọ ma na- eme ihe ziri ezi .
Ma , e wezụga ịmụ Baịbụl nke ọma , o nwere ihe ọzọ anyị ga- eme iji nwee ike ịna-akwụwa aka ọtọ .
Anyị kwesịrị ịna-arịọ Chineke ka o nyere anyị aka ịkwụwa aka ọtọ , ebe anyị bi n’ ụwa retọrọ eretọ , a na- anwakwa anyị ime ka ha .
(
Ndị Filipaị 4 : 6 , 7 ,
13
) Chineke ga- enyere anyị aka ịkata obi na- eme ihe dị́ mma ma na- akwụwa aka ọtọ n’ ihe niile anyị na- eme .
URU ỊKWỤWA AKA ỌTỌ BARA
Otú Hitoshi anyị kọrọ gbasara ya n’ isiokwu mbụ n’ akwụkwọ a si kwụwa aka ọtọ mechara baara ya uru .
O mechara nweta ọrụ n’ ebe onyeisi ọrụ ya ji ya kpọrọ ihe maka na ọ na- akwụwa aka ọtọ .
Hitoshi kwuru , sị : “ Obi dị m ụtọ na m mechara nweta ọrụ mere ka m nwee ike ịnọgide na- akwụwa aka ọtọ . ”
O nweekwala ndị ọzọ chọpụtara na ịkwụwa aka ọtọ bara uru .
Ha “ na- eme ihe n’ eziokwu n’ ihe niile ” dị ka Baịbụl kwuru ka anyị na- eme .
Ka anyị lee otú ụfọdụ n’ ime ha sirila rite uru .
Ọ Na- eme Ka Mmadụ Nwee Akọnuche Dị Ọcha
Otu nwaanyị Ayaland aha ya bụ Cheryl kwuru , sị : “ M kwụsịrị ịga ụlọ akwụkwọ mgbe m dị afọ iri na atọ , ma soro ndị ohi gawa ohi .
E kee ihe niile m nwere n’ oge ahụ ụzọ iri , ụzọ itoolu na ọkara bụ ihe ndị m zutere ezute .
Emechara m lụọ di , mụ na ya amalitekwa iso Ndịàmà Jehova na- amụ Baịbụl .
Anyị kpebiri ịkwụsị izu ohi mgbe anyị mụtara na Jehova
*
Chineke kpọrọ ndị na- anaghị akwụwa aka ha ọtọ asị .
N’ afọ 1990 , anyị nyefere Jehova onwe anyị , e meekwa anyị baptizim , anyị aghọọ Ndịàmà Jehova . ”
—
Ilu 6 : 16-19
“ N’ oge mbụ , ihe juru n’ ụlọ m bụ ihe ndị e zutere ezute .
Ma ugbu a , ụdị ihe ndị ahụ adịghịzi na ya .
O meela ka akọnuche m dị ọcha .
Ọ na- abụ m cheta ọtụtụ afọ m nọbu na- ezu ohi , mụ ekelee Jehova maka otú o si meere m ebere .
Obi na- abụ m sọ aṅụrị tupu mụ alaba ụra n’ ụbọchị ọ bụla n’ ihi na m ma na ihe m na- amasị Jehova ugbu a . ”
Otu nwoke Họng Kọng aha ya bụ Sonny kwuru , sị : “ O nwere otu ụbọchị ọga m chọpụtara na m jụrụ ịnara aka azụ onye chọrọ ka anyị na ya zụkọwa ahịa nyere m , ya asị m : ‘ N’ eziokwu , Chineke gị kere gị ka ị bụrụ onye e kwesịrị ịtụkwasị obi .
Ị baara anyị ezigbo uru n’ ụlọ ọrụ a . ’
Ịkwụwa aka ọtọ n’ ihe niile m na- eme emeela ka m nwee akọnuche dị ọcha , mụ na Jehova Chineke adịrịkwa ná mma .
O meekwala ka m nwee ike inyere ndị ezinụlọ m na ndị enyi m aka ịna-akwụwa aka ọtọ . ”
Ọ Na- eme Ka Obi Ruo Mmadụ Ala
Otu nwoke Amerịka aha ya bụ Tom kwuru , sị : “ Abụ m osote onyeisi n’ otu ụlọ akụ̀ ngalaba ya dị n’ ebe dị iche iche n’ ụwa .
Ihe ka ọtụtụ ndị ọrụ anyị mkpa bụ ịfọju akpa ha , ọ bụghị ịkwụwa aka ọtọ .
Otu ihe ha na- ekwukarị bụ na o nweghị ihe dị njọ ma a na- aghatụ obere ụgha iji nweta nnukwu ego , e jirikwa ego ahụ na- akwalite akụnụba obodo .
Ma , obi na- eru m ala maka na m na- akwụwa aka ọtọ .
Ekpebiekwala m na m ga- anọgide na- akwụwa aka ọtọ ihe ọ sọkwara ya ya mee .
Ndị m na- arụrụ ọrụ ma na agaghị m aghara ha ụgha ma ọ bụ jiri maka ha ghaa ụgha . ”
Ọ Na- eme Ka A Na- asọpụrụ Mmadụ
Otu nwaanyị Japan aha ya bụ Kaori kwuru , sị : “ Onyeisi ná ngalaba m na- arụ gwara m ka m ghaa ụgha gbasara ihe a na- achọ achọ n’ ụlọ ọrụ anyị , mụ ajụ .
Mgbe e mechara mata ndị zuuru ihe ahụ , onye m na- arụrụ ọrụ kelere m maka ikwu eziokwu .
Mmadụ ga- akatarịrị obi tupu ya enwee ike ịkwụwa aka ọtọ n’ ụwa a ọtụtụ ndị na- anaghị akwụwa aka ha ọtọ .
Ma mmadụ kata obi na- akwụwa aka ọtọ , ndị ọzọ ga na- atụkwasị ya obi , na- asọpụkwara ya . ”
Onye na- akwụwa aka ọtọ ga- enwe akọnuche dị́ ọcha , obi eruo ya ala , ndị ọzọ ana-asọpụkwara ya .
Ihe ndị a na- egosi na ọ bara uru ịna-akwụwa aka ọtọ .
Gịnị ka i chere ?
Mee Ka Obi Ruo M Ala Naanị Otu Afọ
NDỤ M BIRI NA MBỤ :
Mgbe m dị obere , ndị ezinụlọ anyị biri n’ obere obodo a na- akpọ Telankọt , nke dị́ n’ ebe ugwu Frans .
Papa m bụ onye Frans , ma mama m bụ onye Ịtali .
Mgbe m dị afọ asatọ , anyị kwagara n’ otu ime ime obodo dị́ na Rom .
Ọtụtụ ndị bi na ya dara ogbenye .
Ihe bịakwara na- esiri anyị ike .
Ego na- esekarịrị papa m na mama m okwu .
Mgbe m dị afọ iri na ise , mama m gwara m ka m na- apụ n’ ụlọ anyị mgbe ụfọdụ chọọ ndị mụ na ha ga na- akpa .
M bidoro na- eme , m pụọ , mụ anọọ ọtụtụ ụbọchị tupu mụ alọta .
Mụ na ndị ọjọọ mechakwara kpawa .
Otu ụbọchị , otu nwoke yiri ezigbo mmadụ bịakwutere m , nye m ọgwụ ike , mụ anara ya ṅụọ n’ ihi na m chọrọ igosi na aghọọla m dimkpa .
O teghị aka , mụ ana-aṅụzi ọgwụ ike , na- akwakwa iko .
E dinara m n’ ike ọtụtụ ugboro .
Ike ịdị ndụ mechara gwụ m .
Achọghịzi m ịma ma m̀ ga- adị ndụ ma m̀ ga- anwụ anwụ .
Owu bịara na- ama m .
Mgbe m dị afọ iri na isii , m nwara igbu onwe m .
M gara ṅụọ otu ololo mmanya ọkụ ma wụbanye n’ ime ọdọ mmiri .
Atụbọrọ m ruo ụbọchị atọ .
Ndụ mechara tọwa m ụtọ .
Ma , ebidokwara m ime ihe ike na igwu wayo .
M na- agakwuru ndị mmadụ n’ ụlọ ha , mụ na ha enwee mmekọahụ , mụ enye ha ọgwụ ọjọọ na- eme ka ụra buru ha , zuruzie ihe ọ bụla bara uru ha nwere .
Ndị omekome a ma ama bịara were m n’ ọrụ , mụ ana-aga erere ha ọgwụ ike n’ ebe dị iche iche n’ Ịtali .
Ndị uwe ojii na- ejidekarị m .
Ndụ m dị dịzi ka o nweghị isi .
Ma , obi m na- agwa m na a ga- enwerịrị ihe mere m ji dịrị ndụ .
M kpegaara Chineke ekpere , na- arịọ ya ka o mee ka obi ruo m ala naanị otu afọ .
OTÚ BAỊBỤL SI GBANWEE NDỤ M :
M bịara chọpụta na ndị mụ na ha na- agba ahịa ọgwụ ike nwere ike iji anyaụfụ gbufuo m .
N’ ihi ya , mgbe m dị afọ iri abụọ na anọ , m kpebiri ịkwaga Ịngland .
Ma , tupu mụ akwagawa , m gara hụ mama m .
O juru mụ anya mgbe m garuru , hụ otu nwoke aha ya bụ Annunziato Lugarà ka o ji Baịbụl na- agwa mama m okwu .
Ebe m ma nwoke a ka onye omekome , ụjọ jidere m , mụ ajụọ ya ihe ọ na- achọ na nke anyị .
Ọ gwara m na ya bụzi Onyeàmà Jehova .
Ọ gwakwara m otú o si gbaa mbọ
gbanwee àgwà ọjọọ ndị ọ na- akpabu .
Ọ gwaziri m okwu mere ka m kwe ya nkwa na m rutehaala Ịngland , na m ga- agwa Ndịàmà Jehova ka ha kụziwere m Baịbụl .
Ma ozugbo m garuru Ịngland , ebiwekwara m ndụ otú m si ebi .
O nwere otu ụbọchị m hụrụ otu Onyeàmà Jehova ka ọ na- enye ndị mmadụ
na
Teta !
n’ otu okporo ámá na- ekwo ekwo na Lọndọn .
Mgbe m hụrụ ya , m chetara nkwa ahụ m kwere Annunziato .
M gwaziri Onyeàmà Jehova ahụ na m ga- achọ ka ọ kụziwere m Baịbụl .
N’ eziokwu , ihe m mụtara na Baịbụl tụrụ m n’ anya .
Dị ka ihe atụ , mgbe m gụrụ ihe e dere na
1 Jọn 1 : 9
gbasara Chineke , o metụrụ m n’ ahụ́ .
Ebe ahụ sịrị : “ Ọ bụrụ na anyị ekwupụta mmehie anyị , o kwesịrị ntụkwasị obi , bụrụkwa onye ezi omume , nke mere na ọ ga- agbaghara anyị mmehie anyị , sachapụkwa anyị ajọ omume niile . ”
Amaokwu a mere ka m chebara onwe m echiche maka ndụ ịla n’ iyi m na- ebi .
Amalitere m ozugbo gawa ọmụmụ ihe n’ Ụlọ Nzukọ Alaeze Ndịàmà Jehova .
Ndịàmà Jehova nabatara m nnọọ nke ọma .
O teela m nọ na- achọ ndị enyi ga- ahụ m n’ anya .
Ọ bụ ya mere na mgbe m hụrụ otú ha si hụ ibe ha n’ anya , ya agụwa m agụụ iso ha na- efe Chineke dị ka ụmụnne .
Ọ bụ eziokwu na o sichaghịrị m ike ịkwụsị ịṅụ ọgwụ ike na ịkwa iko , o siiri m ike ịhapụ àgwà ọjọọ ụfọdụ marala m ahụ́ .
Achọpụtara m na m kwesịrị ịna-akwanyere ndị mmadụ ùgwù , na- ejikwa obiọma emeso ha ihe .
E nwedịrị àgwà ndị na- adịghị mma m ka na- agbasi mbọ ike ịkwụsị .
Ma , Jehova na- enyere m aka ịna-agbanwe .
N’ ime ọnwa isii Ndịàmà Jehova bidoro ịkụziri m Baịbụl , e mere m baptizim , mụ aghọọ Onyeàmà Jehova .
N’ afọ 1997 ka e mere m baptizim .
URU NDỊ M RITERELA :
Mgbe e mechara m baptizim , alụrụ m otu nwa agbọghọ aha ya bụ Barbara .
O tebeghịkwa aka yanwa ghọrọ Onyeàmà Jehova .
Mgbe otu n’ ime ndị enyi m mbụ hụrụ otú m sirila gbanwee , o bidoro ịmụ Baịbụl .
O mechara ghọọ Onyeàmà Jehova , nwanne ya nwaanyị aghọọkwa .
Nwanne nwaanyị nne nne m , onye karịrịla afọ iri asatọ , bidokwara ịmụ Baịbụl , e meekwa ya baptizim tupu ya anwụọ .
A họpụtala m ka m bụrụ okenye n’ otu ọgbakọ Ndịàmà Jehova dị́ n’ ebe m bi .
Mụ na nwunye m na- ejekwa ozi ọma oge niile .
Anyị na- eji asụsụ Ịtalian akụziri ndị na- asụ Ịtalian bí na Lọndọn Baịbụl .
Mgbe ụfọdụ , ọ na- abụ m cheta ndụ m biri ná mbụ , obi ana-ajọ m njọ .
Ma , nwunye m na- enyere m aka inweta onwe m .
N’ ikpeazụ , enwetala m ihe m na- achọ kemgbe , ya bụ , ezinụlọ na- eme m obi ụtọ mgbe niile , na Nna hụrụ m n’ anya .
Arịọrọ m Chineke ka o mee ka obi ruo m ala naanị otu afọ , ma , o meerela m ihe karịrị ya .
N’ ikpeazụ , enwetala m ihe m na- achọ kemgbe , ya bụ , ezinụlọ na- eme m obi ụtọ mgbe niile na Nna hụrụ m n’ anya
Ị̀ Maara ?
Olee otú e si emepụta akwụkwọ mpịakọta n’ oge e dere Baịbụl , oleekwa ihe a na- eji ya eme ?
Akwụkwọ mpịakọta e ji akpụkpọ anụ mee n’ ihe dị ka n’ agbata afọ 1701 na afọ 1800 .
Ihe e dere na ya bụ akwụkwọ Esta dị́ na Baịbụl
Oziọma Luk kwuru na Jizọs meghere akwụkwọ mpịakọta Aịzaya , gụọ ihe dị́ na ya , fụkọtakwa ya .
Ná ngwụcha Oziọma Jọn , Jọn kwukwara gbasara akwụkwọ mpịakọta .
Ọ sịrị na o nwere ihe ịrịba ama ndị Jizọs mere , ndị ya na- enwelighị ike idenye n’ akwụkwọ mpịakọta o ji dee ihe .
—
Luk 4 : 16-20 ;
Jọn 20 : 30 ;
21 : 25
Olee otú e si emepụta akwụkwọ mpịakọta ?
Ọ na- abụ ewekọta akpụkpọ anụ ndị e ji ede ihe , ma ọ bụ nke a na- akpọ papaịrọs , e jiri ihe nyakọta ha , ha etoo ogologo otú e nwere ike ịfụkọta ha afụkọta .
E nweziri ike ịfụkọta ya n’ osisi otú ihe ndị e dere na ya ga- adị n’ ime .
A na- ede ihe na ya ná nkebi ná nkebi .
E nwee akwụkwọ mpịakọta toro oké ogologo , a na- eji osisi abụọ afụkọta ya n’ isi ya abụọ , otú ọ ga- abụ , onye chọọ ịgụ ya , ya ejiri otu aka meghee ya , jiri aka nke ọzọ na- afụkọta ya ruo mgbe ọ chọtara ebe ọ chọrọ ịgụ .
Otu akwụkwọ a na- akpọ
The Anchor Bible Dictionary
kwuru , sị : “ Otu uru akwụkwọ mpịakọta bara bụ na ọ dị ogologo ( ọ na- adịkarị ihe dị ka mita iri ma ọ bụ ihe dị ka amaụkwụ iri atọ na atọ n’ ogologo ) , nke na e nwere ike iji otu akwụkwọ mpịakọta dee otu akwụkwọ .
Dị ka ihe atụ , ụfọdụ ndị kwuru na ọ ga- abụ na ihe e dere n’ Oziọma Luk bara n’ otu mpịakọta akwụkwọ dị́ ihe dị ka amaụkwụ iri atọ na otu ( ma ọ bụ mita itoolu na ọkara ) n’ ogologo .
A na- akpụchakarị ọnụ ọnụ akwụkwọ mpịakọta , jiri ụdị nkume e ji echi ụkwụ mụọ ọnụ ọnụ ya , ya ana-akwọ mụrụmụrụ , e jirizie ihe tejie ya .
Who may have been the “ chief priests ” who were mentioned in the Christian Greek Scriptures ?
Malite mgbe ndị Izrel bidoro inwe ndị nchụàjà , ọ na- abụ naanị otu onye na- abụ nnukwu onye nchụàjà n’ otu oge .
Onye ahụ ga- abụgide ya ruo mgbe ọ nwụrụ .
(
Ọnụ Ọgụgụ 35 : 25
) Erọn bụ onye mbụ ghọrọ nnukwu onye nchụàjà n’ Izrel .
Nnukwu onye nchụàjà nwụọ , ọ na- abụkarị diọkpara ya na- aghọzi nnukwu onye nchụàjà .
(
Ọpụpụ 29 : 9
) Ọtụtụ n’ ime ụmụ nwoke ndị sí n’ ezinụlọ Erọn ghọrọ ndị nchụàjà .
Ma , ọ bụ naanị mmadụ ole na ole n’ ime ha ghọrọ nnukwu ndị nchụàjà .
Mgbe ndị mba ọzọ bidoro ịchị ụmụ Izrel , ndị a na- achị ha bịara jirizie aka ha na- ahọpụta onye Izrel ga- abụ nnukwu onye nchụàjà , na- achụpụkwa ya mgbe ha chọrọ .
Ma , o yiri ka hà na- esikarị n’ ezinụlọ ndị a ma ama ahọrọ onye ga- abụ nnukwu onye nchụàjà , karịchaa , ndị sí n’ ezinụlọ Erọn .
Ndị só ná “ ndị isi nchụàjà ” bụ ndị nọ́ n’ isi n’ ezinụlọ ndị nchụàjà .
Ndị ọzọ nwekwara ike iso ná ha bụ ndị isi nke ìgwè iri abụọ na anọ bụ́ ndị nchụàjà , ndị a ma ama sí n’ ezinụlọ e si ahọpụta nnukwu onye nchụàjà nakwa nnukwu ndị nchụàjà a chụpụrụ n’ ọrụ ịchụàjà , dị ka Anas .
—
1 Ihe E Mere 24 :
1 -
19 ;
Matiu 2 : 4 ;
Mak 8 :
31 ;
Ọrụ Ndịozi 4 : 6
Ihe Anyị Ga- eme Ka Obi Na- eru Anyị Ala
E NWEGHỊ ihe nwa a mụrụ ọhụrụ na- emeliri onwe ya .
Mgbe a mụrụ anyị , ọ bụ ndị nne na nna anyị na- elekọta anyị .
Mgbe anyị bidoro ịga ije , ọ na- abụ anyị hụ ndị ka anyị , obi amapụ anyị ma ọ bụrụ na naanị anyị so .
Ma obi na- eru anyị ala ma anyị na papa anyị ma ọ bụ mama anyị soro , anyị ejide ya aka na- aga .
Mgbe anyị bụ ụmụaka , ezigbo ndụmọdụ ndị mụrụ anyị nyere anyị na otú ha si gosi anyị na ha hụrụ anyị n’ anya mere ka ihe dịrị anyị mma .
Mgbe anyị chọpụtara na ha hụrụ anyị n’ anya , obi bịara na- erukwu anyị ala .
Ha gwa anyị na anyị na- eme nke ọma , obi na- esikwu anyị ike , anyị na- emekwukwa nke ọma .
Mgbe anyị tolitewere , ezigbo ndị enyi anyị mere ka obi na- erukwu anyị ala .
Ụjọ anaghị atụ anyị ma anyị na ha nọrọ , ha na- emekwa ka obi ghara ịna-awụnye anyị n’ afọ ma anyị cheta ịga ụlọ akwụkwọ .
Otú ahụ ka ihe kwesịrị ịdịrị ụmụaka niile .
Ma , o nwere ụmụaka ọ na- esiri ike inweta ezigbo ndị enyi , nweekwa ndị nke ndị mụrụ ha na- anaghị elekọta .
Otu nwaanyị aha ya bụ Melissa
kwuru , sị : “ M hụ ebe e sere ezinụlọ ndị na- emekọ ihe ọnụ , mụ agwa m onwe m , sị , ‘ Ọ gaara atọgbu m atọgbu ma a sị na ezinụlọ anyị dị otú a mgbe m dị obere . ’ ”
O nwekwara ike ịbụ na ọ na- adị gị otú ahụ .
NSOGBU ỤMỤAKA OBI NA- ERUGHỊ ALA NA- ENWE
O nwere ike ịbụ na ụjọ na- atụkarị gị mgbe ị ka na- eto eto .
O nwekwara ike ịbụ n’ ihi na ndị mụrụ gị elekọtaghị gị nke ọma .
I nwere ike icheta ọgụ mama gị na papa gị na- alụ mgbe niile , nakwa otú ha si mechaa gbasaa , gị ana-eche na ọ bụ gị mere ha ji gbasaa .
O nwedịrị ike ịbụ na mama gị ma ọ bụ papa gị gwara gị okwu ọjọọ ma ọ bụkwanụ kụọ gị ihe mgbe ọ na- enweghị ihe i mejọrọ .
Olee ihe ụmụaka obi na- anaghị eru ala nwere ike ime ?
Ọ na- abụ ụfọdụ n’ ime ha tolitetụ , ha ebido ịṅụ ọgwụ ike ma ọ bụ ịṅụbiga mmanya ókè .
Ndị ọzọ na- abanye n’ òtù ọjọọ ka ọ dị́ ha ka ò nwere ihe ha dị mma ya .
E nwere ndị nke na- ebido mewe enyi nwoke na enyi nwaanyị n’ ihi na ha chọrọ onye ga na- egosi ha na ọ hụrụ ha n’ anya .
Ma , ọ naghị ete aka ha agbasaakwa , ya akpatakwuoro ha obi erughị ala .
Ma e nwekwara ndị nke na- agaghị emewe ihe ọjọọ ndị a .
Ma , ha tolite , obi ha ana-agwa ha na e nweghị uru ha bara .
Otu nwaanyị aha ya bụ Ana kwuru , sị : “ Ọ bịara doo m anya na o nweghị ihe m dị mma ya , n’ ihi na ọ bụ ihe mama m na- agwakarị m .
O nweghị mgbe ọ bụla o gosiri m na ọ hụrụ m n’ anya ma ọ bụkwanụ kelee m sị na m metere ihe m mere . ”
Ọ bụghị naanị ihe mere anyị mgbe anyị na- etolite na- eme ka obi ghara iru anyị ala .
Obi anaghị eru ụfọdụ ndị ala ma ha na di ha ma ọ bụ nwunye ha gbaa alụkwaghịm , ma ọ bụ ma ha na nká na- alụ , ma ọ bụkwanụ n’ ihi na otú ha dị adịghị ha mma .
Ọ bụrụ na obi erughị anyị ala , ihe ọ sọkwara ya bụrụ ya kpatara ya , o nwere ike ime ka anyị ghara ịna-enwe obi ụtọ , anyị na ndị ọzọ agharakwa ịdị ná mma .
Oleezi ihe ga- enyere anyị aka ka obi na- eru anyị ala ?
CHINEKE NA- ECHE BANYERE ANYỊ
Obi kwesịrị isi anyị ike na obi ga- eruli anyị ala .
O nwere onye ga- enyeliri anyị niile aka .
Ọ chọkwara inyere anyị aka .
Ọ bụ Chineke n’ onwe ya .
Chineke si n’ ọnụ Aịzaya onye amụma gwa anyị , sị : “ Elegharịla anya n’ ụjọ , n’ ihi na abụ m Chineke gị .
M ga- eme ka ị dị ike .
M ga- enyere gị aka .
M ga- eji aka nri m nke ezi omume jidesie gị ike . ”
(
Aịzaya 41 : 10 ,
) O doro anya na o nweghị ihe kwesịrị ime ka anyị tụọ ụjọ ma anyị cheta na Chineke chọrọ ichebe anyị .
Baịbụl kwuru gbasara oge obi na- erughị ụfọdụ ndị Chineke ala , ma , ha emechaa tụkwasị Chineke obi na ọ ga- enyere ha aka .
Dị ka ihe atụ , o nwere mgbe Hana , bụ́ nne Samuel , chere na o nweghị ihe ya dị mma ya n’ ihi na ọ mụtalighị nwa .
A nọkwa na- akwa ya emo .
Ya ejiri maka ya ghara ịna-eri nri , na- ebezi sọ ákwá .
(
1 Samuel 1 : 6 ,
8
) Ma , mgbe ọ gwachara Chineke otú obi dị ya , obi bịara ruo ya ala .
—
1 Samuel 1 : 18
O nwekwara mgbe obi na- eruchaghị otu ọbụ abụ aha ya bụ Devid ala .
Eze Sọl nọ na- achọgharị otú ọ ga- esi egbu ya ruo ọtụtụ afọ .
Ma , Devid gbanahụrụ ya ọtụtụ ugboro .
Ihe a meziri ka ụjọ ọnwụ tụwa Devid mgbe ụfọdụ .
(
Abụ Ọma 55 : 3-5 ;
69 : 1
) N’ agbanyeghị ihe a mere ya , Devid dere , sị : “ M ga- edina ala hie ụra n’ udo , n’ ihi na ọ bụ naanị gị , Jehova , na- eme ka m nọrọ n’ obi iru ala . ”
—
Abụ Ọma 4 : 8
Ma Hana ma Devid gwara Jehova ihe na- enye ha nsogbu n’ obi , Jehova nyekwaara ha aka .
(
Abụ Ọma 55 : 22
) Olee otú anyị ga- esi eme ka ha ?
IHE ATỌ ANYỊ GA- EME KA OBI NA- ERUKWU ANYỊ ALA
1 .
Na- atụkwasị Jehova obi n’ ihi na ọ bụ Nna gị .
Jizọs gwara anyị ka anyị mata Nna ya , “ onye naanị ya bụ ezi Chineke . ”
(
Jọn 17 : 3
) Pọl onyeozi gwara anyị na ‘ Chineke anọghị n’ ebe dị anya n’ ebe onye ọ bụla n’ ime anyị nọ . ’
(
Ọrụ Ndịozi 17 : 27
) Jems kwuru na anyị ‘ bịaruo Chineke nso , ọ ga- abịarukwa anyị nso . ’
—
Jems 4 : 8
Otu ihe dị ezigbo mkpa ga- eme ka obi na- eru anyị ala bụ ịmata na anyị nwere Nna bí n’ eluigwe , onye hụrụ anyị n’ anya ma na- eche gbasara anyị .
Ọ bụ eziokwu na ịmụta ịtụkwasị Jehova obi nwere ike iwetụ oge , ma , ọtụtụ ndị agbalịala mụta ịtụkwasị ya obi , ya enyekwara ha aka .
Otu nwaanyị aha ya bụ Caroline kwuru , sị : “ Ọ bụ mgbe m ghọtara na Jehova bụ Nna m ka m matara na enweela m onye m nwere ike ịkọrọ otú obi dị m .
O mekwara ka obi ruo m nnọọ ala . ”
Otu nwaanyị aha bụ Rachel kwuru , sị : “ Ọ bụ Jehova mere ka obi ruo m ala mgbe ndị mụrụ m hapụrụ m n’ ụlọ gaa mba ọzọ .
M na- akọrọ ya obi m , na- arịọkwa ya ka o nyere m aka ná nsogbu m niile .
O nyekwaara m aka . ”
2 .
Soro ndị na- efe Chineke na- efe ya .
Jizọs kụziiri ndị na- eso ụzọ ya ka ha were ibe ha ka ụmụnne na ụmụnna .
Ọ gwara ha na ‘ ha niile bụ ụmụnna . ’
(
Matiu 23 : 8
) Ọ chọrọ ka ezigbo ndị na- eso ụzọ ya na- ahụ ibe ha n’ anya ma na- efekọ Chineke ọnụ dị ka otu nnukwu ezinụlọ .
—
Matiu 12 : 48-50 ;
Jọn 13 : 35
Ndị nọ́ n’ ọgbakọ Ndịàmà Jehova n’ ụwa niile na- eji obi ha dum agba mbọ ka obi na- eru ndị niile na- abịa ọmụmụ ihe ha ala otú o kwesịrị ịdị n’ ezinụlọ Chineke .
(
Ndị Hibru 10 : 24 , 25
) Ọtụtụ ndị obi na- anaghị eru ala achọpụtala na obi na- eru ha ala ma ha gaa ọmụmụ ihe .
Otu nwaanyị aha ya bụ Eva kwuru , sị : “ N’ ọgbakọ anyị , e nwere otu nwanna nwaanyị mụ na ya bụ ezigbo enyi .
Ọ na- aghọta otú obi dị m .
Ọ na- ege m ntị ma m na- akọrọ ya otú obi dị m .
Ọ na- agụrụ m ebe ụfọdụ na Baịbụl , sorokwa m kpee ekpere .
Ọ na- abịakarị anọnyere m .
Ọ na- ewepụta oge mụ na ya ana-akparịta ihe ndị na- enye m nsogbu n’ obi .
Anyị kwuchaakwa ya , ya adị m ka è buturu m ibu dị́ arọ m bu .
O mere ka obi na- eru m ala . ”
Rachel kwukwara , sị : “ Ahụrụ m ndị ghọọrọ m nne na nna n’ ọgbakọ anyị .
Ha gosiri m na ha hụrụ m n’ anya , meekwa ka obi na- eru m ala . ”
3 .
Na- egosi ndị ọzọ na ị hụrụ ha n’ anya , na- emekwara ha ihe ọma .
Ọ bụrụ na ị na- egosi ndị ọzọ na ị hụrụ ha n’ anya , na- emekwara ha ihe ọma , gị na ha ga na- adị ná mma .
Jizọs kwuru , sị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) Ọ bụrụ na anyị ana-egosikwu ndị ọzọ na anyị hụrụ ha n’ anya , anyị ga- achọpụta na hanwa ga- ahụkwukwa anyị n’ anya .
Jizọs gwara ndị na- eso ụzọ ya , sị : “ Na- enyenụ ihe , ndị mmadụ ga- enyekwa unu ihe . ”
—
Luk 6 : 38
Obi ga na- erukwu anyị ala ma anyị na- ahụ ndị ọzọ n’ anya , hanwa ahụkwa anyị n’ anya .
Baịbụl kwuru na “ ịhụnanya adịghị ada ada . ”
(
1 Ndị Kọrịnt 13 : 8
) Otu nwaanyị aha ya bụ María kwuru , sị : “ N’ ime ime obi m , ama m na ọ bụghị eziokwu na o nweghị ihe m dị mma ya .
Inyere ndị ọzọ aka mere ka m kwụsị iche na o nweghị ihe m dị mma ya .
Obi na- atọ m ụtọ mgbe ọ bụla m meere ndị ọzọ ihe ọma . ”
MGBE OBI GA- ERU MMADỤ NIILE ALA
Ihe anyị na- ekwu abụghị na mmadụ mewe ihe atọ ndị anyị kwuru ebe a , obi eruwe ya ala ozugbo , ma ọ bụkwanụ na ọ gaghịzi enwe mgbe obi na- agaghị eru ya ala .
Ma , obi ga- aka eru onye ahụ ala ma ọ na- eme ha .
Caroline kwuru , sị : “ A ka nwere mgbe ụfọdụ obi na- anaghị eru m ala .
Ma , anaghịzi m eche na abaghị m uru .
M ma na Chineke hụrụ m n’ anya , enwekwara m ọtụtụ ezigbo ndị enyi na- eme ka obi ruo m ala . ”
Ọ bụkwa otú ahụ ka ọ dị Rachel .
Ọ sịrị : “ O nwere mgbe ụfọdụ obi na- ajọ m njọ .
Ma , ama m na enwere m ụmụnna ndị mụ na ha so efe Chineke , ndị m nwere ike ịkọrọ mkpa m nakwa ndị na- eme ka m ghara ịna-echegbu onwe m .
Ma , ihe kacha enyere m aka bụ ekpere m na- ekpegara Nna m bí n’ eluigwe kwa ụbọchị . ”
Baịbụl gwara anyị gbasara oge Chineke ga- eme ka ụwa a dị́ ọhụrụ .
Obi ga- eru onye ọ bụla ala n’ oge ahụ
O nwekwara mgbe obi ga na- eru mmadụ niile ala ruo mgbe ebighị ebi .
Baịbụl gwara anyị gbasara oge Chineke ga- eme ka ụwa a dị́ ọhụrụ .
Obi ga- eru onye ọ bụla ala n’ oge ahụ .
Baịbụl kwuru , sị : “ Onye ọ bụla n’ ime ha ga- anọdụ n’ okpuru osisi vaịn ya nakwa n’ okpuru osisi fig ya , ọ dịghịkwa onye ga- eme ka ha maa jijiji . ”
(
Maịka 4 : 4
) N’ oge ahụ , o nweghịzi onye ga- eme ka obi ghara iru anyị ala , o nweghịkwa onye ga- emerụ anyị ahụ́ .
Anyị ‘ agaghịdị echeta ihe mbụ niile ’ ahụ mere ka obi ghara iru anyị ala .
(
Aịzaya 65 : 17 ,
25
) Chineke na Ọkpara ya , bụ́ Kraịst Jizọs , ga- eme ka e nwee “ ezi omume ” n’ ụwa .
Ezi omume a ga- emezi ka e nwee “ ịnọ jụụ na ịnọ n’ obi iru ala ruo mgbe ebighị ebi . ”
—
Aịzaya 32 : 17
Echegbula Onwe Gị
IHE BAỊBỤL KWURU :
“ Kwụsịnụ ichegbu onwe unu banyere mkpụrụ obi unu . ”
—
Gịnị ka ọ pụtara ?
Jizọs kwuru ihe ahụ mgbe ọ na- akụziri ndị mmadụ ihe n’ elu ugwu .
Otu akwụkwọ na- akọwa okwu ndị dị na Baịbụl kwuru na n’ asụsụ Grik , a sị na mmadụ na- echegbu onwe ya , o nwere ike ịbụ “ echiche mmadụ na- eche n’ ihi na ọ dara ogbenye ma ọ bụ n’ ihi na agụụ na- agụ ya ma ọ bụkwanụ n’ ihi nsogbu ndị ọzọ na- abịara ya kwa ụbọchị . ”
Mmadụ nwekwara ike ịna-echegbu onwe ya gbasara ihe ndị nwere ike ime n’ ọdịnihu .
Ọ dịghị njọ ma anyị na- eche gbasara ihe ndị na- akpa anyị na otú ihe ga- esi agara ndị ikwu na ibe anyị .
(
Ndị Filipaị 2 : 20
) Ma , Jizọs gwara ndị na- eso ụzọ ya sị : “ Unu echegbula onwe unu . ”
Ọ chọghị ka ha na- echegbu onwe ha maka echi , n’ ihi na ọ ga- eme ka ha ghara inwe obi ụtọ ha kwesịrị inwe maka ụbọchị ọ bụla ha dị ndụ .
—
Matiu 6 : 31 ,
34
Ọ̀ bara uru taa ?
Anyị mee ihe a Jizọs kwuru , ọ ga- abara anyị uru .
N’ ihi gịnị ?
Ihe e kwuru n’ akwụkwọ ụfọdụ e ji eme nchọnchọ gosiri na ọ bụrụ na anyị ana-eche oké echiche , ọ ga- eme ka akwara ndị dị́ anyị n’ ahụ́ na- arụ ọrụ n’ ezughị ike .
Ihe a nweziri ike ime ka anyị nwee ọrịa ndị dị ka ọnyá afọ , ọrịa obi na ụkwara ume ọkụ .
Jizọs kwuru ihe mere anyị kwesịrị iji ghara ịna-echegbu onwe anyị .
O kwuru na
ọ baghị uru .
Jizọs jụrụ , sị : “ Ònye n’ ime unu pụrụ ịgbakwụnye otu kubit n’ afọ ndụ ya site n’ ichegbu onwe ya ? ”
(
Matiu 6 : 27
) Ichegbu onwe anyị agaghị emeli ka ndụ anyị gbatịkwuo , ma ya fọdụzie ime ka ndụ anyị ka mma .
Mgbe ụfọdụ , ihe anyị na- atụ ụjọ na ọ ga- eme anaghịdị emecha mee .
Otu nwoke gụrụ akwụkwọ kwuru , sị : “ Mmadụ ichegbu onwe ya maka ọdịnihu abaghị uru , n’ ihi na ọdịnihu anaghị adịcha njọ otú anyị chere . ”
Oleezi otú anyị ga- esi kwụsị ịna-echegbu onwe anyị ?
Ihe mbụ anyị ga- eme bụ
ịtụkwasị Chineke obi .
Ọ bụrụ na Chineke na- enye anụ ufe nri , na- eyiwe okooko osisi uwe mara mma , ọ̀ bụ na ọ gaghị enye ụmụ mmadụ , ndị ji obi ha niile na- efe ya , ihe niile dị́ ha mkpa ná ndụ ?
(
Matiu 6 : 25 , 26 ,
28-30
) Ihe nke abụọ anyị ga- eme bụ
ịghara ịna-echegbu onwe anyị maka echi .
Jizọs kwuru , sị : “ Unu echegbula onwe unu mgbe ọ bụla maka echi , n’ ihi na echi ga- enwe nchegbu nke ya . ”
Ọ̀ bụ na i kwetaghị na “ ihe ọjọọ nke ụbọchị nke ọ bụla ezuworo ya ” ?
—
Matiu 6 : 34
Ọ bụrụ na anyị emee ihe a Jizọs kwuru , anyị agaghị na- arịa ọrịa ndị oké echiche na- akpata .
Nke kadị mkpa bụ na obi ga- eru anyị ala , ya bụ , na anyị ga- enwe ihe Baịbụl kpọrọ “ udo nke Chineke . ”
—
Gịnị Ka Baịbụl Kwuru ?
Gịnị na- eme anyị ma anyị nwụọ ?
ỤFỌDỤ NDỊ NA- EKWU na mmadụ nwụọ , o nwere ihe na- esi n’ ime ya pụọ gaa dịwa ndụ ebe ọzọ , ma ndị ọzọ chere na onye nwụọ , nke ya agaala .
Gịnị ka i chere ?
“ Ndị nwụrụ anwụ amaghị ihe ọ bụla ma ọlị . ”
(
Ekliziastis 9 : 5
) Anyị nwụọ , anyị adịghịzi adị .
IHE ỌZỌ ANYỊ GA- AMỤTA NA BAỊBỤL
Nwoke mbụ , bụ́ Adam , laghachiri n’ ájá mgbe ọ nwụrụ .
(
Jenesis 2 : 7 ;
3 : 19
) Onye ọ bụla nwụrụnụ na- alaghachikwa n’ ájá .
—
Ekliziastis 3 : 19 , 20
A gbagharala onye ọ bụla nwụrụ anwụ mmehie ya .
(
Ndị Rom 6 : 7
) O nweghị ahụhụ ọzọ a ga- ata ya maka mmehie ndị o mere tupu ya anwụọ .
Mmadụ nwụọ , ọ̀ ga- adị ndụ ọzọ ?
GỊNỊ KA Ị GA- AZA ?
Ee
Mba
“ A gaje inwe mbilite n’ ọnwụ . ”
—
Ọrụ Ndịozi 24 : 15
OLEE IHE ỌZỌ ANYỊ GA- AMỤTA NA BAỊBỤL ?
Baịbụl na- ejikarị ọnwụ atụnyere ụra .
(
Jọn 11 : 11-14
) Chineke ga- akpọteli onye nwụrụ anwụ , otú ahụ anyị ga- akpọteli onye na- ehi ụra .
—
Job 14 : 13-15
Baịbụl kọrọ gbasara ụfọdụ ndị a kpọlitere n’ ọnwụ .
Ọ bụkwa ezigbo ihe mere anyị ga- eji kwere na a ga- akpọlite ndị nwụrụ anwụ .
—
1 Ndị Eze 17 : 17-24 ;
Luk 7 : 11-17 ;
Jọn 11 : 39-44
Ụlọ Nche , Nke 3 2016
Ihe Ị Ga- eme Ma Mmadụ Nwụnahụ Gị
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị́ na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị́ n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye sí ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
Isiokwu Ndị Dị na Magazin A
Okwu Mmalite
OLEE IHE I CHERE ?
Ihe a Baịbụl kwuru ọ̀ ga- emecha mee ?
“ [ Chineke ] ga- ehichapụkwa anya mmiri niile n’ anya ha , ọnwụ agaghị adị ọzọ . ”
Mkpughe 21 : 3 , 4
a kọwara otú Chineke ga- esi emezu nkwa a o kwere nakwa uru ọ ga- abara gị .
Bebe na papa ya dị n’ ezigbo mma .
Onye gwara Bebe ihe ahụ iji kasie ya obi bụ otu nwaanyị ya na ezinụlọ Bebe hà dị ná mma .
Ma , ihe ahụ ọ gwara Bebe gbawara ya obi .
Ihe Bebe nọ na- ajụ onwe ya bụ , “ ọnwụ papa m ọ̀ bụnụ ihe ọma ? ”
Mgbe ọtụtụ afọ gachara , Bebe dere ihe a merenụ n’ akwụkwọ .
Ihe o dere gosiri na ọ ka na- eru uju ọnwụ papa ya .
Otu ihe Bebe bịara chọpụta bụ na ọ naghị adị mfe mmadụ ịkwụsị iru uju ọnwụ onye nwụnahụrụ ya , karịchaa , ma ọ bụrụ na ya na onye ahụ dị n’ ezigbo mma .
Baịbụl kpọrọ ọnwụ “ onye iro ikpeazụ . ”
(
1 Ndị Kọrịnt 15 : 26
) Onye anyị hụrụ n’ anya nwụọ , ọ na- akpaghasị ndụ anyị , karịchaa , ma ọ bụrụ na onye ahụ nwụrụ na mberede .
O nweghị onye n’ ime anyị ọnwụ na- anaghị akpa aka ọjọọ .
Ọ bụ ya mere o ji esiri anyị ike mgbe ụfọdụ ịma ihe anyị ga- eme ma mmadụ nwụnahụ anyị .
I nwere ike ịna-eche , sị : ‘ Ọ̀ ga- ewe mmadụ afọ ole tupu ya akwụsị iru uju onye nwụnahụrụ ya ?
Olee ihe ga- enyere mmadụ aka idi ọnwụ onye nwụnahụrụ ya ?
Olee otú m ga- esi kasie ndị mmadụ nwụnahụrụ obi ?
Ndị nwụnahụrụ anyị , hà ga- adị ndụ ọzọ ? ’
Mmadụ Iru Uju Ọ̀ Dị Njọ ?
Ò nwetụla mgbe ị rịara obere ọrịa ?
Ọ bụrụ na o nwetụla , ikekwe , ị gbakere ngwa ngwa nke na i chefuodịla nsogbu o nyere gị .
Ma , ọ bụghị otú ọ na- adị ma mmadụ ruwe uju .
Otu dọkịta aha ya bụ Alan Wolfelt kwuru ihe ga- enyere mmadụ aka idi ọnwụ di ma ọ bụ nwunye ya .
Ọ sịrị : “ Mmadụ anaghị akwụsị iru uju akwụsị . ”
Ma , o kwukwara , sị : “ Ọ bụrụ na ndị ọzọ ana-agbalị akasi onye ahụ obi , ọ ga- eji nwayọọ nwayọọ nwetawa onwe ya . ”
Ka anyị legodị ihe Ebreham mere mgbe nwunye ya nwụrụ .
Baịbụl kwuru na o “ bidoro ịkwara Sera ákwá arịrị na ibere ya ákwá . ”
(
Jenesis 23 : 2
;
Nsụgharị Ụwa Ọhụrụ ,
nke afọ 2013 , Bekee ) Mgbe Baịbụl kwuru na Ebreham “ bidoro ” ịkwara nwunye ya ákwá arịrị , ọ na- egosi na o were ya oge tupu ya enwee ike idi ọnwụ nwunye ya .
*
Jekọb rutekwara uju aka mgbe ụmụ ya ghọgburu ya , mee ka o were ya na anụ ọhịa adọgbuola Josef nwa ya .
O ruuru ya uju ruo “ ọtụtụ ụbọchị . ”
Ndị ezinụlọ ya enwelighịkwa ike ịkasi ya obi .
Mgbe ọtụtụ afọ gachakwara , ọnwụ Josef ka nọ na- ewute ya .
—
Jenesis 37 : 34 , 35 ;
42 : 36 ;
45 : 28
Ebreham ruru uju mgbe Sera nwunye ọma ya nwụrụ
Ọ bụkwa otú ọ na- adị ọtụtụ ndị taa ma onye ha na ha dị n’ ezigbo mma nwụọ .
Ka anyị leba anya n’ akụkọ mmadụ abụọ .
Otu nwaanyị aha ya bụ Gail , onye dị́ afọ iri isii , kwuru , sị : “ Robert di m nwụrụ n’ otu ihe mberede mere n’ abalị itoolu n’ ọnwa Julaị afọ 2008 .
Mgbe anyị richara nri ụtụtụ n’ ụbọchị ahụ , anyị mere ihe anyị na- emekarị tupu ya agawa ọrụ .
Anyị susuru ibe anyị ọnụ , makụọ ibe anyị , sịkwa ibe anyị , ‘ ahụrụ m gị n’ anya . ’
Afọ isii ọ nwụchara , ọnwụ ya ka na- agbawa m obi .
Echeghị m na ọ ga- apụli m apụ n’ obi . ”
Otu nwoke aha ya bụ Etienne , onye dị́ afọ iri asatọ na anọ , kwuru , sị : “ N’ agbanyeghị na ọ karịala afọ iri na asatọ nwunye ọma m nwụrụ , agụụ ịhụ ya na- agụ m , m ka na- erukwara ya uju .
M hụ ihe mara mma , mụ echeta ya , na- echekwa otú obi gaara adị ya ma á sị na ọ hụrụ ihe ahụ m hụrụ . ”
N’ eziokwu , o nweghị onye ọ na- adịrị mfe idi ọnwụ mmadụ .
Otú ndị mmadụ si eru uju dị iche iche , ọ dịghịkwa mma ịta mmadụ ụta maka otú o si eru uju .
Anyị ekwesịghịkwa ịtawa onwe anyị ụta ma o siwere anyị ike idi ọnwụ onye nwụnahụrụ anyị .
Ma , olee ihe ga- enyere anyị aka idi ya ?
Ihe Ga- enyere Gị Aka Idi Ọnwụ Onye Nwụnahụrụ Gị
Ndị mmadụ ekwuola ọtụtụ ihe ha chere ga- enyere mmadụ aka idi ọnwụ onye nwụnahụrụ ya .
Ma , ọ bụghị ha niile na- enyere mmadụ aka .
O nwere ike ịbụ na ị nụtụla ebe a na- agwa onye mmadụ nwụnahụrụ ka ọ ghara ibe ákwá ma ọ bụ ime ka ọnwụ ahụ ọ̀ na- ewute ya .
O nwekwara ndị nke na- asị onye ahụ besiwe ákwá ike , sịkwa ya mee ihe niile ga- egosi na ihe merenụ na- ewute ya .
Ma , Baịbụl kwuru ihe dabara adaba , nke ndị ọkachamara taa chọpụtakwarala na ọ na- enye aka .
N’ ebe ụfọdụ , a na- ekwu na nwoke ekwesịghị ibe ákwá .
Ma , mmadụ ò kwesịdịrị ime ihere ibe ákwá ma mgbe naanị ya nọ ma n’ ihu ọha ?
Ndị dọkịta kwuru na ọ dịghị njọ ma onye mmadụ nwụnahụrụ bee ákwá .
Mgbe ụfọdụ , ọ na- enyere onye ahụ aka inwetatụ onwe ya , ya emewekwa ihe ndị ọzọ o kwesịrị ime .
Ma , onye ahụ na- akpachi ákwá na- agụ ya , o nwere ike ịkpatara ya nsogbu .
Baịbụl akwadoghị na ọ dị njọ ibe ákwá ma ọ bụkwanụ na nwoke ekwesịghị ibe ákwá .
Ka anyị legodị ihe Jizọs mere n’ otu oge .
Mgbe Lazarọs enyi ya nwoke nwụrụ , o bere ákwá n’ ihu ọha n’ agbanyeghị na o nwere ike ịkpọlite ya .
—
Jọn 11 : 33-35
O nwere ndị na- ewe ezigbo iwe ma mmadụ nwụnahụ ha , karịchaa , ma ọ bụrụ na onye ahụ nwụrụ na mberede .
Ọtụtụ ihe nwere ike ịkpasu onye mmadụ nwụnahụrụ iwe .
O nwere ike ịbụ na onye ọ na- akwanyere ùgwù kwuru okwu gbawara ya obi .
Otu nwoke onye Saụt Afrịka aha ya bụ Mike kwuru ihe mere mgbe papa ya nwụrụ .
Ọ sịrị : “ Adị m naanị afọ iri na anọ mgbe papa m nwụrụ .
Mgbe a na- eli ya , onye ụkọchukwu Anglịkan kwuru na Chineke chọrọ ndị ezi mmadụ nakwa na ọ na- akpọrọ ha ngwa ngwa .
Ihe a o kwuru were m ezigbo iwe n’ ihi na papa anyị dị anyị ezigbo mkpa .
O ruola afọ iri isii na atọ ihe a mere , ma ọ ka na- ewute m . ”
Ụfọdụ ndị mmadụ nwụnahụrụ na- ata onwe ha ụta , karịchaa , ma ọ bụrụ na onye ahụ nwụrụ na mberede .
Ha nwere ike ịna-eche na á sị na ha mere nke a ma ọ bụ nke ọzọ na onye ahụ agaraghị anwụ .
O nwekwara ndị na- akwa ezigbo ụta ma ha cheta na mgbe ikpeazụ ha na onye ahụ kwuru okwu , ha barịtara mba .
Ọ bụrụ na ị na- ewe iwe ma ọ bụ na- ata onwe gị ụta maka ihe merenụ , kọọrọ ya otu enyi gị ga- ege gị ntị ma nyere gị aka ịghọta na otú ọ dị gị ka ọ na- adị ọtụtụ ndị mmadụ nwụnahụrụ .
Baịbụl gwara anyị , sị : “ Ezi enyi nwere ịhụnanya mgbe niile , ọ bụkwa nwanne a mụrụ maka oge nsogbu . ”
—
Ilu 17 : 17
Enyi kacha mma onye mmadụ nwụnahụrụ nwere ike ịkọrọ otú obi dị ya bụ Onye kere anyị , bụ́ Jehova .
Kpee ekpere , kọọrọ ya otú obi dị gị n’ ihi na ‘ ihe banyere gị na- emetụ ya n’ obi . ’
(
1 Pita 5 : 7
) O kwere nkwa na ọ ga- eji “ udo nke Chineke nke karịrị echiche niile ” mee ka obi ruo gị ala ma ị kọọrọ ya ihe na- enye gị nsogbu n’ obi .
(
Ndị Filipaị 4 : 6 , 7
) Ihe ọzọ ọ ga- eji kasie gị obi bụ Baịbụl .
Gbalịsie ike na- agụ ya .
Depụta amaokwu ndị nwere ike ịkasi gị obi .
( Gụọ ihe dị n’
igbe
dị n’ isiokwu a . )
I nwedịrị ike ibu ụfọdụ n’ ime ha n’ isi .
Icheta ihe amaokwu ndị ahụ kwuru ga- enyere gị aka , karịchaa , n’ abalị naanị gị nọ , ụra na- ekweghịkwa atụ gị .
—
Aịzaya 57 : 15
O nwere otu nwoke dị́ afọ iri anọ anyị ga- akpọ Jack .
Ọrịa kansa gburu nwunye ya n’ oge na- adịbeghị anya .
Jack sịrị na owu na- achọ ịmagbu ya mgbe ụfọdụ .
Ma , ekpere nyeere ya aka .
Ọ sịrị : “ M kpee ekpere , Jehova na- eme ka owu kwụsị ịma m .
Ọ na- abụ ụra pụọ m n’ anya n’ ime abalị , mụ ebilie , gụọ ebe ụfọdụ na Baịbụl , chebara ihe m gụrụ echiche , gwakwa Jehova ihe na- enye m nsogbu n’ obi .
Obi na- eruzi m ala , ụra atụwakwa m ọzọ . ”
Mama otu nwaanyị aha ya bụ Vanessa rịagidere ọrịa nwụọ .
Vanessa achọpụtakwala na ekpere na- akpa ike dị egwu .
Ọ sịrị : “ Ọ na- abụ obi jọwa m njọ n’ ihi ihe a mere m , mụ akpọkuo Chineke , bewekwa ezigbo ákwá .
Jehova na- enyekwa m ike idi ya . ”
Ụfọdụ ndị gụrụ gbasara inye ndị mmadụ nwụnahụrụ ndụmọdụ na- agwa ndị ọ na- esiri ike idi ọnwụ onye nwụnahụrụ ha ka ha na- enyere ndị ọzọ aka ma ọ bụ na- arụ ụfọdụ ọrụ ga- abara obodo ha uru .
Ha na- eme ha , obi ga na- adị ha ụtọ , ha ana-enwetatụkwa onwe ha .
(
Ọrụ Ndịozi 20 : 35
) Ọtụtụ Ndị Kraịst mmadụ nwụnahụrụ achọpụtakwala na inyere ndị ọzọ aka na- akasi ha obi .
—
2 Ndị Kọrịnt 1 : 3 , 4
Otú Ị Ga- esi Akasi Mmadụ Obi
Ò nwetụla mgbe ị na- amaghị ihe ị ga- eme ma ọ bụ ihe ị ga- ekwu iji kasie onye mmadụ nwụnahụrụ obi ?
Ya dị ụfọdụ ndị otú a , ha agaghị eme ihe ọ bụla iji kasie onye ahụ obi .
Ma , lee ihe ụfọdụ i nwere ike ime iji nyere onye ahụ aka .
Ihe na- akasikarị ọtụtụ ndị mmadụ nwụnahụrụ obi bụ ịga na nke ha ma sị ha “ ndo . ”
N’ ọtụtụ ebe n’ ụwa , ịmakụ onye ahụ ma ọ bụ ikonye ya aka ga- eme ka onye ahụ mara na ihe mere ya wutere anyị .
Onye ahụ chọọ ikwu okwu , gee ya ntị nke ọma .
Ihe kacha mkpa i nwere ike imere ezinụlọ ihe ahụ mere bụ imere ha ihe ụfọdụ ha na- enweghị ike ime , dị ka isi nri , ilekọta ụmụaka ha , ma ọ bụ inyeaka n’ olili ozu ma ọ bụrụ na ọ ga- amasị ha .
Imere ha ihe ndị ahụ nwere ike iru ha n’ obi karịa okwu nkịtị ị gwara ha .
Ka oge na- aga , i nwere ike ikwuwe gbasara onye ahụ nwụrụ anwụ , ikekwe , na- akọ gbasara àgwà ọma ụfọdụ onye ahụ nwere ma ọ bụ ihe ndị o mere mere gị obi ụtọ .
Ịkọrọ onye ahụ mmadụ nwụnahụrụ ihe ndị a nwedịrị ike ime ka o bido mụmụwa ọnụ ọchị .
Dị ka ihe atụ , di otu nwaanyị aha ya bụ Pam nwụrụ afọ isii gara aga .
Aha di ya a bụ Ian .
Pam kwuru , sị : “ Mgbe ụfọdụ , ndị mmadụ na- agwa m gbasara ihe ọma di m mere m na- amaghịdị .
Ọ na- emekwa m obi ụtọ . ”
Ndị na- eme nchọpụta kwuru na oge mmadụ nwụrụ ọhụrụ , ndị mmadụ na- abịa akasi ndị ezinụlọ ya obi .
Ma , obere oge gachaa , onye ọ bụla ebidokwa mewe ihe ndị dịịrị ya , o nweghịzi onye ga- echeta bịa nyere ndị ahụ ihe mere aka .
N’ ihi ya , gbalịa ka gị na enyi gị mmadụ nwụnahụrụ na- ekwurịta okwu ọtụtụ mgbe .
Ụdị ihe a na- amasị ọtụtụ ndị mmadụ nwụnahụrụ n’ ihi na ọ na- eme ka ha nwee ike ikwu otú nsogbu ahụ dị ha n’ obi , ha enwetakwa onwe ha .
Legodị ihe mere Kaori .
Ọ bụ nwa agbọghọ onye Japan .
Mama ya nwụrụ , n’ ime otu afọ na ọnwa atọ kwa , nwanne ya nwaanyị anwụọ .
Obi gbawara ya .
Ma ndị enyi ya nọgidere na- enyere ya aka .
Aha otu n’ ime ha bụ Ritsuko .
Ritsuko tọrọ Kaori ọfụma .
Ọ kpawara Kaori nso .
Kaori kwuru , sị : “ Ịgwa gị eziokwu , obi adịghị mụ mma maka otú o si na- eme ka ọ̀ bụ mama m .
Achọghị m ka onye ọ bụla nọchie mama m , echeghịkwa m na onye ọ bụla ga- anọchili ya .
Ma n’ ihi otú mama a si na- egosi m na ya hụrụ m n’ anya , mụ na ya bịara dị n’ ezigbo mma .
Mụ na ya na- eso aga ozi ọma na ọmụmụ ihe n’ izu ọ bụla .
Ọ na- akpọ m ka mụ na ya ṅụkọọ tii ma ọ bụ rikọọ nri .
Ọ na- edetara m akwụkwọ ozi , na- ezitekwara m kaadị ọtụtụ oge .
Àgwà ọma mama a nyeere m ezigbo aka . ”
Afọ iri na abụọ agaala kemgbe mama Kaori nwụrụ .
Taakwa , Kaori na di ya na- ezisa ozi ọma oge niile .
Kaori kwuru , sị : “ Mama Ritsuko nọgidere na- egosi m na ya hụrụ m n’ anya .
Mgbe ọ bụla m gara ụlọ anyị , m na- aga eleta ya .
Mụ na ya kparịtachaakwa , obi na- adị m ụtọ . ”
Onye ọzọ ndị mmadụ kasiri obi mgbe mmadụ nwụnahụrụ ya bụ otu nwaanyị Saịprọs aha ya bụ Poli .
Ọ bụ Onyeàmà Jehova .
Aha di ya bụ Sozos .
Di ya ejighị ya egwu egwu .
Ọ bụkwa okenye e ji ama atụ n’ ọgbakọ Ndị Kraịst .
Ọ na- akpọkarị ụmụ mgbei na ụmụ nwaanyị di ha nwụrụ ka ha bịa n’ ụlọ ha , ha esoro ha kparịta ụka , rikọọkwa nri .
(
Jems 1 : 27
) Ma ọrịa akpụ ụbụrụ gburu Sozos mgbe ọ dị afọ iri ise na atọ .
Poli sịrị : “ Ọnwụ egbuola ezigbo di m mụ na ya lụrụla ruo afọ iri atọ na atọ . ”
Chọọ otú ị ga- esi na- enyere ndị mmadụ nwụnahụrụ aka
Mgbe e lichara Sozos , Poli kpọọrọ Daniel nwa ha nwoke nke nta dị́ afọ iri na ise kwaga Kanada .
Mgbe ha rutere , ha malitere iso ọgbakọ Ndịàmà Jehova nọ́ ebe ahụ na- amụ ihe .
Poli kwuru , sị : “ Ụmụnna anyị na ha nọ n’ ọgbakọ a amaghị gbasara ihe mere anyị na nsogbu anyị na ya na- alụ .
Ma , ha bịara na- akpa anyị nso , na- agwa anyị okwu ndị na- eru anyị n’ obi , na- enyekwara anyị aka n’ ihe ụfọdụ .
Aka ahụ ha nyeere anyị baara anyị ezigbo uru , karịchaa , n’ ihi na o mere ka nwa m nwoke ghara ịna-echegbukarị onwe ya maka ọnwụ papa ya .
Ụmụnna ndị na- elekọta ọgbakọ anyị ejighị Daniel egwu egwu .
Otu n’ ime ha na- akpọ ya aga ebe ọ bụla ya na ndị enyi ya chọrọ ịga nọrịa .
Ọ na- akpọkwa ya aga agba bọl . ”
Poli na nwa ya nwoke na- enwe obi ụtọ taa .
Otu ihe doro anya bụ na e nwere ọtụtụ ihe anyị nwere ike ime iji nyere ndị mmadụ nwụnahụrụ aka ma kasie ha obi .
Ihe Baịbụl kwuru gbasara ọdịnihu na- akasikwa anyị obi .
Ndị Nwụrụ Anwụ Ga- adị Ndụ Ọzọ
N’ isiokwu nke abụọ n’
a , Gail kwuru na ya echeghị na ọnwụ Rob di ya ga- apụli ya apụ n’ obi .
Ma , ọ na- atụ anya ịhụ ya ọzọ n’ ụwa ọhụrụ Chineke kwere nkwa ya .
Gail sịrị : “ Amaokwu Baịbụl kacha amasị m bụ
. ”
Ebe ahụ sịrị : “ Chineke n’ onwe ya ga- anọnyekwara ha .
Ọ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ”
Gail kwuru , sị : “ Ọ bụ nkwa a na- akasi m obi .
Ndị m na- emetere ebere ugbu a bụ ndị na- amaghị na ha nwere ike ịhụ onye nwụnahụrụ ha ọzọ . ”
Gail na- eme ihe gosiri na o kwenyesiri ike na nkwa a Chineke kwere ga- emezu .
Ọ na- aga ozi ọma oge niile , na- akọrọ ndị mmadụ na Chineke kwere nkwa na “ ọnwụ agaghị adị ọzọ . ”
Obi siri Job ike na ọ ga- adị ndụ ọzọ
I nwere ike ịna-eche ma ihe a ọ̀ ga- ekwekwa omume .
Ma , legodị ihe mere otu nwoke a na- akpọ Job .
Ezigbo ọrịa jidere ya n’ otu oge .
(
Job 2 : 7
) Ọ bụ eziokwu na o weere na ọ ga- akara ya mma ịnwụ , ma o nwere okwukwe na ya nwụọ , Chineke ga- akpọliteli ya n’ ọnwụ , ya adịrịkwa ndụ ọzọ n’ ụwa a .
Ọ bụ ya mere o ji kwuo , sị : “ A sị nnọọ na ị ga- ezobe m na Shiol .
.
.
Ị ga- akpọ òkù , mụ onwe m ga- azakwa gị .
N’ ihi na agụụ ọrụ aka gị ga- agụsi gị ike . ”
(
Job 14 : 13 ,
) Obi siri Job ike na ya nwụọ , ọ ga- agụsi Chineke agụụ ike ịhụ ya ọzọ na ịkpọlite ya n’ ọnwụ .
N’ oge na- adịghị anya , mgbe Chineke ga- eme ka ụwa a ghọọ paradaịs , ọ ga- akpọlite ma Job ma ọtụtụ ndị ọzọ nwụrụ anwụ .
(
Luk 23 : 42 , 43
) Baịbụl kwuru n’ akwụkwọ
Ọrụ Ndịozi 24 : 15
na “ a gaje inwe mbilite n’ ọnwụ . ”
Jizọs gwakwara anyị , sị : “ Ka ihe a ghara iju unu anya , n’ ihi na oge awa na- abịa mgbe ndị niile nọ n’ ili ncheta ga- anụ olu ya , wee pụta . ”
(
Jọn 5 : 28 , 29
) Job ga- eso ná ndị Chineke ga- emere ihe a .
Ọ ga- enweghachikwa “ ike okorobịa ” ya , ‘ ahụ́ ya adịkwa ọhụrụ karịa otú ọ dị n’ oge ọ bụ nwata ’ ruo mgbe ebighị ebi .
(
Job 33 : 24 , 25
) Ọ bụkwa otu ihe ahụ ka a ga- emere ndị niile ga- egosi na ha nwere okwukwe na Chineke ga- emezu nkwa o kwere ịkpọlite ndị nwụrụ anwụ .
Ọ bụrụ na o nweela onye nwụnahụrụ gị , ime ihe ndị anyị kwuru n’ akwụkwọ a nwere ike ọ gaghị eme ka ị kwụsị iru uju kpamkpam .
Ma , ịtụgharị uche ná nkwa ndị Chineke kwere na Baịbụl nwere ike ime ka i nwee olileanya na ihe ga- aka mma , meekwa ka i nwee ike ị ga- eji na- eme ihe ndị ọzọ i kwesịrị ime .
—
1 Ndị Tesalonaịka 4 : 13
Ọ bụrụ na ị ga- achọ ịmatakwu ihe ga- enyere gị aka idi ọnwụ onye nwụnahụrụ gị , ma ọ bụkwanụ na ị ga- achọ ịmata ihe mere Chineke ji kwe ka ihe ọjọọ na ahụhụ dịrị , biko , gaa n’ adres Ịntanet anyị bụ́ jw .
org / ig .
Ị ga- ahụ ihe Baịbụl kwuru ga- enyere gị aka ma kasie gị obi .
Ị̀ Maara ?
Ònye bụ nna Josef ?
Josef bụ ọkwá nkà n’ obodo Nazaret .
Ọ bụ ya bụ nna Jizọs n’ ụwa .
Ma , ònye bụ nna Josef ?
Mgbe Matiu na Luk na- ede ezinụlọ Jizọs si , Matiu dere na nna Josef bụ Jekọb , ma , Luk dere na Josef bụ “ nwa Hilaị . ”
Gịnịzi mere ihe Matiu dere ji dị iche n’ ihe Luk dere ?
—
Luk 3 : 23 ;
Matiu 1 : 16
Matiu dere , sị : “ Jekọb
amụọ
Josef . ”
N’ asụsụ Grik , ihe a o dere gosiri na ọ bụ Jekọb mụrụ Josef .
Ihe ọ pụtara bụ na Matiu si n’ ezinụlọ ndị nna nna Josef , bụ́ ezinụlọ Eze Devid , kpọrọ aha onye mụrụ onye ọ mụrụ rute na Jizọs .
O si otú ahụ gosi na Jizọs ruru eru iketa ocheeze Devid .
Ma , Luk dere , sị : “ Josef , nwa Hilaị . ”
Mgbe ụfọdụ , nna nwunye mmadụ hụ “ ọgọ ya nwoke , ” ya akpọọ ya “ nwa ” ya .
Ọ bụ ụdị ihe ahụ ka anyị ga- agụta na
Luk 3 : 27
.
E dere ebe ahụ na Shieltiel bụ “ nwa Niraị . ”
Ma , nna mụrụ Shieltiel bụ Jekonaya .
(
1 Ihe E Mere 3 : 17 ;
Matiu 1 : 12
) Ọ ga- abụ na Shieltiel lụrụ nwa Niraị Baịbụl na- akpọghị aha ya , ya na ya abụrụzie ọgọ .
Ọ bụkwa otú ahụ ka Josef si bụrụ “ nwa ” Hilaị , n’ ihi na ọ lụrụ Meri nwa Hilaị .
Ọ pụtara na Luk si n’ ezinụlọ ndị nna nna Meri , bụ́ nne Jizọs “ dị ka anụ ahụ́ si dị , ” kpọrọ aha onye mụrụ onye ọ mụrụ rute na Jizọs .
(
Ndị Rom 1 : 3
) Ihe ọ pụtara bụ na Baịbụl gwara anyị gbasara ezinụlọ e si mụta Jizọs , ma ndị ezinụlọ nna ya n’ ụwa ma ndị ezinụlọ nne ya .
Olee ụdị ákwà na ihe e ji esiji ákwà e nwere n’ oge ochie ?
Ajị anụ e sijiri esiji a hụrụ n’ ọgba d nso n’ oké osimiri nnu .
e dere na e sijiri ya tupu afọ 135
N’ Izrel oge ochie na ná mba ndị gbara ya gburugburu , a na- eji ajị atụrụ , ajị ewu na ajị kamel emepụta ákwà .
Ma , nke a kacha eji emepụta ákwà n’ oge ahụ bụ ajị atụrụ .
N’ ọtụtụ ebe na Baịbụl , e kwuru gbasara atụrụ , ịkpacha ajị , nakwa uwe e ji ajị mee .
(
1 Samuel 25 : 2 ;
2 Ndị Eze 3 : 4 ;
Job 31 : 20
) Ahịhịa e ji emepụta ákwà linin dị n’ Ijipt nakwa n’ Izrel .
(
Jenesis 41 : 42 ;
Jọshụa 2 : 6
) Ọ ga- abụ na ndị Izrel anaghị akọ ogho .
Ma , Baịbụl kwuru na ndị Peshia na- eji ogho eme ihe dị iche iche .
(
Esta 1 : 6
) Ákwà silk na- ada oké ọnụ , o yikwara ka ọ̀ bụ naanị ndị ahịa sí Eshia na- ere ya .
—
Mkpughe 18 :
11 , 12
Otu akwụkwọ a kpọrọ
Jesus and His World ,
kwuru , sị : “ Ajị anụ na- enwe ụcha dị iche iche .
E nwere ndị na- acha ọcha , nweekwa ndị tụrụ àgwà . ”
A na- esijikarịkwa ajị anụ esiji .
A na- esi n’ ụfọdụ eju enweta ihe na- acha odo odo e ji esiji ákwà .
Ọ na- adakwa oké ọnụ .
A na- esikwa n’ osisi dị iche iche , mgbọrọgwụ , mkpá akwụkwọ , na ụmụ ahụhụ dị iche iche enweta ihe e ji esiji ákwà ka o jiwe oji , chawa ọbara ọbara , odo odo , ma ọ bụ anụnụ anụnụ .
M Na- akwanyeziri Onwe M na Ụmụ Nwaanyị Ùgwù
NDỤ M BIRI NA MBỤ :
A mụrụ m n’ obodo Mọluuz dị́ n’ ebe ugwu Frans .
Ndị bi na ya na- arụ ọrụ aka , na- alụkarịkwa ọgụ .
Naanị ihe m na- echeta na- eme n’ obodo a n’ oge m dị obere bụ ọgụ ezinụlọ dị iche iche na- alụ .
O nweghị ihe e ji ụmụ nwaanyị kpọrọ n’ ezinụlọ anyị .
E nweekwa ihe dị mkpa a na- ekwu , ọ na- esi ike ụmụ nwoke ajụọ ụmụ nwaanyị ihe ha chere .
A kụziiri m na naanị ọrụ ụmụ nwaanyị nwere bụ isi nri , ilekọta ụmụ nwoke na ụmụaka ha .
Ahụsiri m anya mgbe m dị obere .
Papa m bụ onye aṅụrụma .
Ọ bụkwa ya gburu ya mgbe m dị afọ iri .
Afọ ise ọ nwụchara , otu n’ ime ụmụnne m ndị nwoke tọrọ m gburu onwe ya .
N’ otu afọ ahụ kwa , eji m anya m hụ ka e gburu otu onye ezinụlọ anyị mgbe ya na ibe ya na- alụ ọgụ .
Ihe a merenụ wụrụ m akpata oyi n’ ahụ́ .
Ndị ezinụlọ anyị kụziiri m otú e si eji égbè na mma alụso onye ọ bụla chọrọ m okwu ọgụ .
M bịara gbukasịa egbugbu n’ ahụ́ m , bidokwa ịṅụ oké mmanya .
Mgbe m dị afọ iri na isii , ebidoro m ịṅụ ihe dị ka ololo mmanya biya iri ma ọ bụ iri na ise n’ ụbọchị .
O teghịkwa aka , mụ ebido ṅụwa ọgwụ ike .
M bidoro na- atụtụkọta ihe ndị dị ka alụminiọn ma na- ere ha iji nweta ego mmanya na ọgwụ ike ndị m na- aṅụ .
Ebidokwara m izu ohi .
Mgbe m na- erule afọ iri na asaa , agaala m mkpọrọ .
A gụkọta ugboro ole a mara m ikpe ma taa m ahụhụ maka izu ohi na ime ihe ike , ọ bụ ugbo iri na asatọ .
Mgbe m dị ihe dị ka afọ iri abụọ na abụọ , ndụ m bịara ka njọ .
M bidoro ịna-aṅụ ìgbó iri abụọ n’ ụbọchị , na- aṅụkwa ọgwụ ike a na- akpọ
heroin
na ọgwụ ike ndị ọzọ .
O nwere oge ndị ọ fọrọ obere ka m nwụọ n’ ihi na ọgwụ ike m ṅụrụ karịrị akarị .
M bidoro rewe ọgwụ ike .
N’ ihi ya , m na- ejikarị mma na égbè aga ebe ọ bụla m na- aga .
E nwedịrị otu ụbọchị m gaara agbagbu otu nwoke , ma , mgbọ égbè m gbara ya tụrụ n’ isi belt ya , gbapụ .
Mgbe m dị afọ iri abụọ na anọ , mama m nwụrụ , nsogbu m na- enye akakwuo njọ .
Ọ na- abụ m na- aga n’ ụzọ , ụfọdụ ndị hụ m n’ akụkụ ụzọ ha si abịa , ụjọ ejide ha , ha agafee n’ akụkụ ụzọ nke ọzọ .
N’ ọtụtụ ngwụcha izu , ma ọ́ bụghị na ndị uwe ojii kpọchiri m maka ọgụ m lụrụ , ya abụrụ na m nọ n’ ụlọ ọgwụ , a na- adụchi ahụ́ e merụrụ m .
Alụrụ m nwaanyị mgbe m dị afọ iri abụọ na asatọ .
O nweghị ihe m ji nwunye m kpọrọ .
M na- agwakasị ya okwu ahụ́ , na- akụkwa ya ihe .
Anyị anaghị eme ka di na nwunye .
Eche m na obi ga na- adị ya mma ma m na- enye ya ọla ndị m zutere n’ ohi .
Ma , ihe m na- atụghị
anya ya mere otu ụbọchị .
Nwunye m na Ndịàmà Jehova malitere ịmụ Baịbụl .
N’ ụbọchị mbụ ya na ha mụrụ ihe , ọ kwụsịrị ịṅụ sịga , kwụsị ịnara m ego m zutere n’ ohi , nyeghachikwa m ọla niile m nyere ya .
Ezigbo iwe jidere m .
M gbalịrị ka ọ kwụsị ịmụ Baịbụl .
M na- eme , m kpụrụ sịga , mụ afụọ ya anwụrụ ọkụ ya n’ ihu .
M na- ejikwa ya eme akaje n’ ihu ndị agbata obi anyị .
N’ otu abalị , m ji anya mmanya tinye ụlọ anyị ọkụ .
E wezụga nwunye m , ọkụ gaara agbagbu mụ na nwa anyị nwaanyị dị́ afọ ise .
Mgbe m mechara nweta onwe m , ghọta ihe merenụ , ihere onwe m mewere m .
N’ obi m , echere m na Chineke agaghị agbagharali m .
Echetara m ụbọchị otu ụkọchukwu kwuru na ndị ọjọọ ga- aga ọkụ mmụọ .
Otu dọkịta gwadịrị m na mụ enweghịzi mmekwata .
OTÚ BAỊBỤL SI GBANWEE NDỤ M :
Mgbe ọkụ gbachara ụlọ anyị , anyị kwagara n’ ụlọ ndị ọgọ m .
Mgbe Ndịàmà Jehova bịara ileta nwunye m , m jụrụ ha , sị , “ Chineke ò nwere ike ịgbaghara m mmehie m niile ? ”
Ha gosiri m ihe Baịbụl kwuru ná
1 Ndị Kọrịnt 6 : 9-11
.
Ebe ahụ kwuru àgwà dị iche iche Chineke kpọrọ asị , ma , kwuo , sị : “ Nke ahụ bụkwa ihe ụfọdụ n’ ime unu bụbu . ”
Obi bịara sie m ike na m ga- agbanweli .
Ndịàmà Jehova ahụ gosikwara m ihe Baịbụl kwuru na
1 Jọn 4 : 8
iji mee ka obi sie mụ ike na Chineke hụrụ m n’ anya .
N’ ihi ya , m gwaziri ha ka ha na- abịa akụziri m Baịbụl ugboro abụọ n’ izu .
Ebidokwara m ịga ọmụmụ ihe ha , na- ekpekwa ekpere mgbe niile .
N’ ime otu ọnwa Ndịàmà Jehova kụziweere m Baịbụl , akwụsịrị m ịṅụ ọgwụ ike na mmanya .
O teghị aka , ahụ́ akpaghasịa m .
M bịara na- arọ nrọ ọjọọ , isi ana-awa m , ụta ngwere ana-eme m , mụ ana-enwekwa nsogbu ndị ọzọ ndị kwụsịrị ịṅụ ọgwụ ike na- enwe .
Ma , m chọpụtara na Jehova na- enyere m ezigbo aka .
Ọ bịara dị m otú ọ dị Pọl onyeozi n’ otu oge Chineke nyeere ya aka ná nsogbu ya .
Pọl sịrị : “ N’ ihe niile , enwere m ike site n’ aka onye ahụ nke na- enye m ike . ”
(
Ndị Filipaị 4 : 13
) Emechara m kwụsị ịṅụ sịga na ìgbó .
—
2 Ndị Kọrịnt 7 : 1
Baịbụl agbanweela ndụ m , meekwa ka ezinụlọ anyị kakwuo mma .
Anaghịzi m agwakasị nwunye m okwu ahụ́ .
M na- akwanyeziri ya ùgwù , na- asị ya “ biko ” na “ i meela . ”
M na- emesokwa nwa anyị nwaanyị otú nna kwesịrị isi emeso nwa ya .
Mgbe m mụrụ Baịbụl ruo otu afọ , enyefere m Jehova onwe m , meekwa baptizim otú nwunye m mere .
URU NDỊ M RITERELA :
O doro mụ anya na ime ihe Baịbụl kwuru mere m ka ji dịrị ndụ .
Ndị ezinụlọ anyị na- abụghị Ndịàmà Jehova makwa na e wezụga Baịbụl , a gaara akụgbu m n’ ebe m na- alụ ọgụ , ma ọ bụkwanụ ọgwụ ike egbuo m .
Ihe m mụtara na Baịbụl gbasara ihe bụ́ ọrụ di na ọrụ nna n’ ezinụlọ mere ka m ghọọ ezigbo di na ezigbo nna .
(
Ndị Efesọs 5 : 25 ;
6 : 4
) Mụ na ezinụlọ m na- emekọzi ihe ọnụ .
Anaghịzi m agwa nwunye m na ọrụ ya bụ naanị isi nri , kama , m na- akwado ya n’ ozi ọma ọ na- eji ihe dị ka awa iri asaa ezi ndị mmadụ kwa ọnwa .
Ebe m bụ okenye n’ ọgbakọ anyị , ọ na- akwadokwa m n’ ọrụ m na- arụrụ ọgbakọ .
Ọ bụ otú Jehova Chineke m si hụ m n’ anya ma meere m ebere mere ka ndụ m gbanwee .
M hụ ndị e weere na ha enweghịzi mmekwata otú e sibu were m , ọ na- agụsi m ike ịkọrọ ha ụdị onye Jehova bụ .
O doola m anya na Baịbụl ga- enyeliri
onye ọ bụla
aka ibi ndụ dị mma na nke bara uru .
Baịbụl enyerela m aka ịna-ahụ ndị ọzọ n’ anya ma na- akwanyekwara ha ùgwù , ma ụmụ nwoke
ma
ụmụ nwaanyị .
Amụtakwala m ịna-akwanyere onwe m ùgwù .
“ Achọrọ M Iso Ya Laa ”
WEREGODỊ ya na ị na- ahụ Ribeka ka ọ na- elepụ anya na- ahụ ebe ọ na- aga .
O meela izu ole na ole ọ pụrụ ije a .
Ịnọ n’ elu kamel amawakwala ya ahụ́ n’ ihi na ọ bụ kamel bu ya na- aga .
O si Heran , bụ́ ebe a mụrụ ya , na- aga ebe dị ezigbo anya .
O nwere ike ọ gaghị ahụ ndị ezinụlọ ha ọzọ .
Ọ ga- abụ na ọ nọ na- eche otú ihe ga- adịrị ya n’ ebe ọhụrụ a ọ na- aga ibi , karịchaa , ugbu a o rutewerela .
Ribeka na ndị ya na ha so agafeela ọtụtụ ebe na Kenan .
Ha nọzi na Negeb bụ́ ebe ala na- adịchaghị mma na Kenan .
(
) Ka ha na- aga , ọ ga- abụ na Ribeka na- ahụ atụrụ n’ ebe a .
O yiri ka ebe a adịchaghị mma maka ịkọ nri , ma , ọ ga- adị mma maka ịkpa anụ ụlọ .
Otu agadi nwoke dú ya ma ebe a nke ọma .
Ọ na- enu agadi nwoke ahụ enu n’ obi ịga kọọrọ Aịzik nna ya ukwu na ya alụtarala ya Ribeka .
Ma , ọ ga- abụ na Ribeka ka nọ na- eche otú ihe ga- adịrị ya ebe a nakwa ụdị onye nwoke a ga- alụ ya bụ .
Aha nwoke ahụ bụ Aịzik .
Ya na ya ahụtụbeghị mbụ .
Ihe ya ọ̀ ga- amasị Aịzik ?
Ihe Aịzik ọ̀ ga- amasị yanwa ?
N’ ọtụtụ ebe n’ ụwa taa , ọ bụghị nne na nna na- ahọtara nwa ha onye ọ ga- alụ .
Ma , ọ bụ otú e si eme ya n’ ebe ụfọdụ .
N’ agbanyeghị otú e si alụ nwaanyị n’ ebe unu , i nwere ike ikwu na Ribeka na- aga ịlụ onye ọ na- amaghị .
N’ eziokwu , obi kara ya , o nwekwara okwukwe pụrụ iche .
Anyị nwee àgwà abụọ a , ọ ga- abara anyị uru ma e nwee otú ihe si gbanwee ná ndụ anyị .
Ma , Ribeka nwekwara àgwà ọma ndị ọzọ ọtụtụ ndị na- enweghị taa .
“ M GA- ESETAKWARA KAMEL GỊ MMIRI ”
Ihe mere Ribeka ji na- aga ịlụ di ugbu a bụ ihe ọma o mere .
Ma , ọ ga- abụ na o chere na o nweghị oké ihe ya mere .
O nwere ike ịbụ na o toro n’ obodo Heran dị́ na Mesopotemia .
Ndị mụrụ ya anaghị eme ka ọtụtụ ndị bí na Heran .
Ha anaghị efe chi ọnwa a na- akpọ Sin .
Kama , ha na- efe Jehova .
—
Ribeka bụ asampete .
Ma , mma ya anaghị ebu ya isi .
Ọ gbasiri ike , bụrụkwa nwa agbọghọ na- amaghị nwoke .
Ndị mụrụ ya bara ọgaranya nke na ha nwere ndị ohu .
Ma , a zụtọghị Ribeka ma ọ bụ na- eme ya ka ọ̀ bụ ada eze .
A kụziiri ya ịrụsi ọrụ ike .
Ọ na- arụ ọrụ ụfọdụ tara akpụ otú ọtụtụ ụmụ nwaanyị ndị dịrị ndụ n’ oge ahụ na- arụ .
Dị ka ihe atụ , ná mgbede , ọ na- atụkwasị ite mmiri n’ ubu ya , gawa isetara ezinụlọ ha mmiri n’ olulu mmiri .
—
Jenesis 24 : 11 ,
15 , 16
E nwere otu mgbede Ribeka gara isere mmiri .
Mgbe ọ gbajuchara ite ya mmiri , otu agadi nwoke gbakwuuru ya , medaa obi rịọ ya , sị : “ Biko , ka m ṅụrụtụ mmiri n’ ite gị . ”
Ribeka hụrụ na o teela nwoke a pụtara ije .
O buturu ite ya ozugbo , nye nwoke ahụ mmiri jụrụ oyi , ya aṅụọ ṅụjuo afọ .
Ribeka chọpụtara na nwoke ahụ nwere kamel iri ndị makpu n’ akụkụ olulu mmiri ahụ nakwa na mmiri adịghị n’ ihe anụmanụ ji aṅụ mmiri dị́ n’ ebe ahụ .
Ọ hụrụ na nwoke ahụ na- ele ya anya .
Ọ chọkwara inyere ya aka otú o nwere ike .
Ọ bụ ya mere o ji sị ya : “ M ga- esetakwara kamel gị mmiri ruo mgbe ha ṅụjuru afọ . ”
—
Jenesis 24 : 17-19
Ị̀ hụrụ na Ribeka asịghị naanị na ya ga- enye kamel iri ndị ahụ mmiri ka ha ṅụọ , kama , ọ sịrị na ya ga- enye ha mmiri ruo mgbe ha ṅụjuru afọ ?
Ọ bụrụ na akpịrị kpọrọ kamel nkụ , o nwere ike ịṅụ ihe karịrị lita mmiri iri itoolu na ise otu mgbe .
Ọ bụrụzie na akpịrị na- akpọ kamel iri ahụ nkụ , Ribeka ga- eji ọtụtụ awa setara ha mmiri ha
ga- aṅụ ṅụjuo afọ .
Ma o yiri ka akpịrị anaghị akpọcha kamel ndị ahụ nkụ ná mgbede ahụ .
Ribeka ọ̀ makwanụ na ezigbo mmiri anaghị agụ kamel ndị ahụ mgbe o kwere nkwa inye ha mmiri ?
Mba .
O ji obi ya dum chọọ ime ike ya niile iji nyere agadi nwoke ahụ aka .
Nwoke ahụ hapụrụ ya ka o mee ihe ọ chọrọ ime , nọrọzie na- ele ya ka ọ na- aga ugboro ugboro na- esetara kamel ndị ahụ mmiri .
—
Jenesis 24 : 20 , 21
Ribeka gbasiri ike , na- elekwa ọbịa nke ọma
E nwere ezigbo ihe anyị kwesịrị ịmụta n’ ihe a Ribeka mere .
Ọtụtụ ndị taa na- achọ ihe ga- abara naanị ha uru .
Baịbụl kwuru na ndị mmadụ ga- abụ “ ndị hụrụ naanị onwe ha n’ anya , ” ndị na- adịghị njikere imere ndị ọzọ ihe ọma .
(
2 Timoti 3 : 1-5
) Ma , Ndị Kraịst na- agba mbọ ka ha ghara ịna-achọ ihe ga- abara naanị ha uru .
N’ ihi ya , ha kwesịrị ịna-echeta ihe nwa agbọghọ a mere ma na- adị njikere mgbe niile inyere ndị ọzọ aka .
O doro anya na Ribeka hụrụ ka agadi nwoke ahụ nọ na- ele ya .
Ọ bụghị anya iberiibe ka ọ na- ele ya .
Kama , ọ na- ele ya anya ka onye ihe juru anya na onye ọṅụ juru obi .
Mgbe Ribeka nyechara kamel ndị ahụ mmiri , nwoke ahụ nyere ya ọla ndị dị́ oké ọnụ ahịa ma jụọ ya , sị : “ Ị̀ bụ nwa onye ?
Biko , gwa m .
Ò nwere ebe anyị ga- arahụ n’ ụlọ nna gị ? ”
Mgbe ọ gwara ya ezinụlọ o si , obi tọkwuru nwoke ahụ ụtọ .
Ọ dịkwa ka obi ụtọ ò mere ka Ribeka gwakwuo nwoke ahụ , sị : “ Anyị nwere ma okporo ọka ma nri anụ dị ukwuu , nweekwa ebe unu ga- arahụ . ”
Ihe a ọ chọrọ imere nwoke a magburu onwe ya n’ ihi na e nwere ndị ọzọ ha na ya so .
Ọ hapụrụ nwoke ahụ gbara ọsọ gaa gwa mama ya ihe merenụ .
—
Jenesis 24 : 22-28 ,
32
Ihe a merenụ gosiri na Ribeka ma ele ọbịa nke ọma .
Ọ bụ otu n’ ime àgwà ndị kọrọ ụkọ n’ ụwa taa .
Anyị kwesịrị ịna-ele ndị ọzọ ọbịa ka nwa agbọghọ a nwere obiọma .
Ọ bụrụ na anyị nwere okwukwe na Chineke , anyị ga na- ele ndị ọzọ ọbịa .
Jehova na- elekwa ọbịa n’ ihi na ọ na- emesapụrụ onye ọ bụla aka .
Ọ chọkwara ka ndị ya na- eme ka ya .
Ọ bụrụ na anyị na- emesapụrụ onye ọ bụla aka , ma ndị na- enweghị ihe ha ga- enyeli anyị , Jehova ga- enwe obi ụtọ .
—
Matiu 5 : 44-46 ;
1 Pita 4 : 9
“ LỤTARA NWA M NWOKE NWAANYỊ ”
Ònye bụ agadi nwoke ahụ bịara n’ olulu mmiri ahụ ?
Ọ bụ onye na- ejere Ebreham ozi .
Ebreham bụ nwanne nna nna Ribeka .
Ọ bụ ya mere Betuel nna Ribeka ji nabata nwoke ahụ .
Ọ dị ka aha nwoke ahụ ọ̀ bụ Elịiza .
Ndị be Betuel bupụtaara ya nri , ma , o kweghị eri ruo mgbe o kwuru ihe bụ́ isi ije ya .
(
Jenesis 24 : 31-33
) Anyị manụ ụdị obi ụtọ ọ ga na- eji akọ ihe mere o ji bịa , ebe ọ bụ na ọ hụla ezigbo ihe gosiri na Jehova Chineke ya agọziwela ije ya .
Olee otú anyị si mara ?
Weregodị ya na ị na- ahụ ka Elịiza na- akọrọ Betuel na Leban nwanne Ribeka ihe merenụ , ha ahapụ ihe ha na- eme na- ege ya ntị .
Ọ gwara ha na Jehova agọziela Ebreham nke ukwuu na Kenan .
Ọ gwakwara ha na Ebreham na Sera mụtara otu nwa nwoke aha ya bụ Aịzik , onye ga- eketa ihe niile nna ya nwere .
Ugbu a , Ebreham dunyere ya ozi dị́ oké mkpa .
Ọ gwara ya ka ọ gaa Heran , ebe ndị ikwu Ebreham , lụtara Aịzik nwaanyị .
—
Jenesis 24 : 34-38
Ebreham mere ka Elịiza ṅụọrọ ya iyi na ọ gaghị e si na Kenan lụtara Aịzik nwaanyị .
Maka gịnị ?
Maka na ndị Kenan anaghị asọpụrụ Jehova , ha anaghịkwa efe ya .
Ebreham ma na Jehova ga- emecha bibie ndị obodo a .
Ọ chọghịkwa ka e nwee ihe ga- ejikọ Aịzik nwa ya nwoke na ndị ọjọọ a .
Ọ makwa na o nwere ọrụ dị ezigbote mkpa nwa ya ga- arụ ka nkwa Chineke kwere wee mezuo .
—
Jenesis 15 : 16 ;
17 : 19 ;
24 : 2-4
Elịiza gwakwara Betuel na Leban na mgbe ya rutere n’ olulu mmiri ahụ , na ya rịọrọ Jehova Chineke otu ihe .
E nwere ike ịsị na ọ rịọrọ Jehova ka ọ họtara Aịzik nwa agbọghọ ọ ga- alụ .
Gịnị mere anyị ji kwuo otú ahụ ?
Elịiza rịọrọ Chineke ka o mee ka nwa agbọghọ Aịzik ga- alụ bịa n’ olulu mmiri ahụ , nakwa na ọ bụrụ na ya arịọ nwa agbọghọ ahụ ka o nye ya mmiri ka ọ ṅụọ , ka o kweta inye ya ma kwuo na ya ga- enyekwa kamel ya niile mmiri .
(
Jenesis 24 : 12-14
) Ọ bụ Ribeka bịara mee ihe a niile .
Chegodị otú obi dị Ribeka ma ọ bụrụ na e nwere ebe ọ nọ na- ege ihe a Elịiza na- akọrọ ndị ezinụlọ ha .
Ihe a Elịiza kọrọ metụrụ Betuel na Leban n’ ahụ́ , ha asị : “ Ihe a si n’ aka Jehova . ”
Ebe ọ bụ na omenala ha kwadoro ka nne na nna kpebie onye nwa ha ga- alụ , ha kwetara ka Aịzik lụwa Ribeka .
(
Jenesis 24 : 50-54
) Ma , nke a ọ̀ pụtara na Ribeka ga- ekwetarịrị ihe a ha kwuru ?
N’ ụlọ Ebreham , tupu Elịiza abịawa ije a , ọ jụrụ Ebreham , sị : “ Ọ́ bụrụkwanụ na nwaanyị ahụ ekweghị iso m bịa ? ”
Ebreham asị ya : “ Ị ga- enwere onwe gị n’ iyi ị ṅụụrụ m . ”
(
Jenesis 24 : 39 ,
41
) N’ ụlọ Betuel kwa , ọ bụghị iwu na Ribeka ga- ekweta ihe ndị mụrụ ya kpebiri n’ okwu a .
Ma , obi dị Elịiza ezigbo ụtọ na ije ya nwere isi .
Ọ bụ ya mere na mgbe chi bọrọ , ọ jụrụ ma ya nwere ike ịkpọrọ Ribeka lawa Kenan ozugbo .
Ma , ndị ezinụlọ Ribeka chọrọ ka ya na ha nọtụkwuo , ma ọ́ dịghị ihe ọzọ , ruo abalị iri ọzọ .
N’ ikpeazụ , ha sịrị : “ Ka anyị kpọọ nwa agbọghọ ahụ jụọ ya ka o jiri ọnụ ya kwuo . ”
—
Jenesis 24 : 57
Ihe ọ bụla Ribeka zara ugbu a ga- emetụta ndụ ya .
Gịnịkwanụ ka ọ ga- aza ha ?
Ọ̀ ga- eji maka ihe papa ya hà kwuru jụ iso nwoke ahụ na- ejere Ebreham ozi gaa biri ebe ọ na- amaghị ?
Ka ọ̀ ga- ele ya anya na ihe ọma meere ya ma o soro mezuo ihe a doro anya na ọ bụ Jehova na- eduzi ?
Ihe ọ zara gosiri otú obi dị ya n’ ihe a ga- agbanwe ndụ ya n’ otu ntabi anya , nke nwekwara ike ịna-echegbu ya .
Ọ zara ha , sị : “ Achọrọ m iso ya laa . ”
—
Jenesis 24 : 58
Ihe a Ribeka zara gosiri na o nwere okwukwe pụrụ iche .
Ọ bụ eziokwu na otú e si alụ nwaanyị n’ obodo anyị taa nwere ike ịdị iche , ma o nwere ihe anyị ga- amụta n’ aka Ribeka .
Ihe kacha ya mkpa abụghị ihe ọ chọrọ , kama ihe Jehova , bụ́ Chineke ya , chọrọ .
Anyị chọwa onye anyị ga- alụ , ihe Chineke kwuru ga- akacha abara anyị uru otú ọ baara Ribeka .
Ihe Okwu Chineke kwuru gbasara ihe anyị ga- eme ka anyị bụrụ ezigbo di ma ọ bụ ezigbo nwunye ka bakwara uru taa .
(
2 Ndị Kọrịnt 6 : 14 , 15 ;
Ndị Efesọs 5 : 28-33
) Anyị kwesịrị ịmụta ime ka Ribeka ma na- agbalị eme ihe otú Chineke chọrọ .
“ ÒNYE BỤ NWOKE AHỤ ? ”
Betuel na ezinụlọ ya gọziri Ribeka nwa ha nwaanyị ha hụrụ n’ anya .
Ribeka na ụfọdụ ụmụ agbọghọ na- ejere ya ozi na Debora , onye lekọtara ya mgbe ọ dị obere , sozi Elịiza hà lawa .
(
Jenesis 24 : 59-61 ;
35 : 8
) O teghị aka , ha apụọ na Heran .
Ebe ha na- aga ruru ihe dị ka narị kilomita asatọ .
O wekwara ha ihe dị ka izu atọ tupu ha agaruo .
Ọ ga- abụ na njem ahụ adịghịrị ha mfe .
Ribeka ahụla ọtụtụ kamel ná ndụ ya , ma ọ ga- abụ na ịnọ n’ elu kamel amabeghị ya ahụ́ n’ ihi na ihe Baịbụl kwuru bụ na ndị ezinụlọ ha na- azụ atụrụ , o kwughị na ha bụ ndị ahịa na- eji kamel aga ebe dị iche iche .
(
Jenesis 29 : 10
) Ịnọ n’ elu kamel na- enye ndị ọ na- amabeghị ahụ́ nsogbu , ọ bụrụgodị na ebe o bu ha aga eteghị aka .
N’ agbanyeghị otú njem ha si dịrị , o doro anya na Ribeka chọsiri ike ịma gbasara Aịzik na ezinụlọ ha .
Ọ ga- abụ na ọ jụrụ Elịiza ajụjụ gbasara ha .
Weregodị ya na ị na- ahụ ha n’ ime abalị n’ otu ebe ha kwụsịtụrụ , kwanye ọkụ n’ èzí , agadi nwoke ahụ ana-akọrọ ya banyere nkwa Jehova kwere Ebreham , na ọ bụ n’ ezinụlọ ya ka a ga- esi amụta onye ga- ewetara ndị niile nọ́ n’ ụwa ngọzi .
Chegodị otú obi dị Ribeka mgbe ọ ghọtara na ọ bụ n’ ezinụlọ onye ga- alụ ya ka a ga- esi amụta onye Jehova ga- eji mezuo nkwa ya .
—
Jenesis 22 : 15-18
Ribeka mere ihe gosiri na ọ dị umeala n’ obi
N’ ikpeazụ , ha rutere Negeb .
Ka ha na- erute ebe ahụ n’ isi ụtụtụ , Ribeka lepụrụ anya hụ ka otu nwoke nọ na- ejegharị n’ ọhịa .
Nwoke ahụ yiri onye na- atụgharị uche .
Ribeka “ si na kamel ahụ wụtuo ” ozugbo .
O nwere ike o cheghịdị ka kamel bú ya sekpuru ala .
Mgbe ọ wụturu , ya ajụọ Elịiza , sị : “ Ònye bụ nwoke ahụ si n’ ọhịa na- abịa izute anyị ? ”
Mgbe ọ gwara ya na ọ bụ Aịzik , o weere ákwà isi kpuchie onwe ya .
(
Jenesis 24 : 62-65
) Maka gịnị ?
Ọ bụ iji kwanyere di ga- alụ ya ùgwù .
Ihe a o mere nwere ike iyi ụfọdụ ndị ka ihe ndị mgbe ochie .
Ma , nke bụ́ eziokwu bụ na ma ànyị bụ nwoke ma ànyị bụ nwaanyị , anyị nwere ike ịmụta ihe n’ otú Ribeka si dị umeala n’ obi n’ ihi na àgwà a dị anyị niile mkpa .
N’ oge ahụ , Aịzik dị ihe dị ka afọ iri anọ .
Ọ ka na- eru uju Sera nne ya nwụrụ ihe dị ka afọ atọ gara aga .
Ihe a gosiri na Aịzik bụ nwoke ihe na- emetụ n’ obi .
N’ eziokwu , ọ bụ ihe ọma meere Aịzik na ọ lụtara Ribeka , bụ́ nwaanyị gbasiri ike , na- ele ọbịa nke ọma ma dị umeala n’ obi .
Ma ihe ọ̀ dabakwaara ha abụọ ?
Baịbụl kwuru , sị : “ [ Aịzik ] wee hụ ya n’ anya . ”
—
Jenesis 24 : 67 ;
26 : 8
Ọ bụ eziokwu na o ruola ihe dị ka puku afọ atọ na narị itoolu ihe a mere , anyị gụọ akụkọ a , anyị ga- ahụkwa Ribeka n’ anya n’ ihi otú o si kata obi , gbasie ike , na- ele ọbịa nke ọma , dịkwa umeala n’ obi .
Anyị niile , ma ụmụ nwoke ma ụmụ nwaanyị , ma ndị lụrụ di ma ọ bụ nwunye ma ndị na- alụbeghị , kwesịrị iṅomi okwukwe ya .
Gịnị Ka Baịbụl Kwuru ?
Chineke ò nwere aha ?
ỤFỌDỤ NDỊ NA- ASỊ
na o nweghị aha , ndị ọzọ na- asị na aha ya bụ Chineke ma ọ bụ Onyenwe anyị , ndị ọzọ na- asịkwa na o nwere ọtụtụ aha .
Gịnị ka i chere ?
IHE BAỊBỤL KWURU
“ Gị onwe gị , onye aha gị bụ Jehova , ọ bụ naanị gị bụ Onye Kasị Elu n’ ụwa niile . ”
—
Abụ Ọma 83 : 18
OLEE IHE ỌZỌ ANYỊ GA- AMỤTA NA BAỊBỤL ?
Ọ bụ eziokwu na e nwere ọtụtụ aha a na- etu Chineke , ma , o nwere naanị otu aha ọ gụrụ onwe ya .
—
Ọpụpụ 3 : 15
Anyị ga- amatali onye Chineke bụ ; ọ chọrọ ka anyị mata ya .
—
Ọrụ Ndịozi 17 : 27
Anyị mata aha Chineke , o nwere ike ime ka anyị na ya dịwa ná mma .
—
Jems 4 : 8
Ọ̀ dị njọ ịkpọ aha Chineke ?
GỊNỊ KA Ị GA- AZA ?
Ee
Mba
Mgbe ụfọdụ
“ Ejila aha Jehova bụ́ Chineke gị
eme ihe efu . ”
Ọpụpụ 20 : 7
) Naanị mgbe ọ dị njọ ịkpọ aha Chineke bụ ma e jiri ya na- egwu egwu .
—
Jeremaya 29 : 9
Jizọs ma aha Chineke , kpọọkwa ya .
—
Jọn 17 : 25 , 26
Chineke gwara anyị ka anyị na- akpọ aha ya .
—
Abụ Ọma 105 : 1
Ndị iro Chineke chọrọ ka ndị mmadụ chefuo aha ya .
—
Jeremaya 23 : 27
Gụọ Isiokwu Ndị A n’ Ịntanet
AJỤJỤ NDỊ ỌZỌ BAỊBỤL ZARA
Gịnị Mere Mmadụ Ji Anwụ Anwụ ?
( Gaa n’ ebe e dere IHE BAỊBỤL NA- AKỤZI pịa ebe e dere >
AJỤJỤ BAỊBỤL ZARA
Ụlọ Nche , Nke 4 2016
Olee Otú Baịbụl Si Dịgide ?
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị́ na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị́ n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye sí ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
Isiokwu Ndị Dị na Magazin A
Okwu Mmalite
OLEE IHE I CHERE ?
Ebe Baịbụl bụ Okwu Chineke , í cheghị na mbọ ọ bụla a gbara ka ọ ghara ịdịgide ga- akụ afọ n’ ala ?
Baịbụl n’ onwe ya kwuru , sị :
“ Ahịhịa ndụ akpọnwụwo , okooko ya achanwụwo ; ma okwu Chineke anyị ga- adịgide ruo mgbe ebighị ebi . ”
—
Aịzaya 40 : 8
Isiokwu ndị kọwara isiokwu
a kwuru otú Baịbụl si dịrị ruo taa n’ agbanyeghị mbọ a gbarala ka ọ ghara ịdịgide .
Akụkọ Dị́ Ezigbo Mkpa
N’ ime akwụkwọ okpukpe niile dị n’ ụwa , e nweghị nke dị ka Baịbụl .
N’ akwụkwọ niile dịterela aka ka Baịbụl , o nweghị nke ọtụtụ ndị ka kweere ihe o kwuru otú ha si kwere n’ ihe Baịbụl kwuru .
Ma , e nwebeghị akwụkwọ a gbarala ụkwụ otú e si gbaa Baịbụl .
Dị ka ihe atụ , ụfọdụ ndị gụrụ oké akwụkwọ echeghị na ihe ndị e dere na Baịbụl ndị e nwere taa na ihe ndị mbụ dere Baịbụl dere bụ otu .
Otu prọfesọ nke gụrụ gbasara okpukpe kwuru , sị : “ Anyị ejighị n’ aka na ndị sí na Baịbụl mbụ sụgharịa Baịbụl ndị anyị nwere taa sụgharịtara ya .
E nwere ọtụtụ ihe ndị ha na- asụgharịtaghị .
A sụgharịkwara ọtụtụ n’ ime ha ọtụtụ narị afọ e dechara Baịbụl mbụ .
Ihe ndị e dekwara na ha dị ezigbote iche . ”
E nwekwara ndị ji maka ihe ndị a kụziiri ha n’ okpukpe ha kwere na ihe ndị dị na Baịbụl ndị e nwere taa abụghị eziokwu .
Otu nwoke aha ya bụ Faizal kwuru na ndị ezinụlọ ha na- abụghị Ndị Kraịst kụziiri ya na Baịbụl bụ akwụkwọ nsọ , mana a gbanweela ihe e dere na ya .
O kwuru na o meziri ka ya na- enyo onye ọ bụla chọrọ ịgwa ya ihe dị na Baịbụl enyo .
O kwukwara na a sịdị kwuwe , Baịbụl onye ahụ ji abụghị nke ezigbo ya , kama , ọ bụ nke adịgboroja .
Ọ̀ dị mkpa ka mmadụ chọpụta ma à gbanweela ihe e dere na Baịbụl ma ọ bụ na a gbanwebeghị ya ?
E nwere ajụjụ abụọ ga- enyere anyị aka ịma ma ọ̀ dị mkpa .
Ha bụ : Ọ bụrụ na ị maghị ma ihe ọma ndị Baịbụl anyị na- agụ taa kwuru na Chineke ga- emere anyị n’ ọdịnihu hà bụ ihe Baịbụl mbụ kwuru , obi ọ̀ ga- esi gị ike na ha ga- emezu ?
(
Ndị Rom 15 : 4
) Ọ bụrụ na ihe e dere na Baịbụl ndị e nwere taa dị iche n’ ihe e dere na Baịbụl mbụ , ị̀ ga- eji ya na- ekpebi ụdị ọrụ ị ga- arụ , otú ihe ga- esi na- aga n’ ezinụlọ gị , ma ọ bụkwanụ otú ị ga- esi na- efe Chineke ?
Ọ bụ eziokwu na akwụkwọ ndị dere Baịbụl ná mmalite ji dee ya adịghịzi , anyị ka nwere ike ịhụ ọtụtụ akwụkwọ mpịakọta Baịbụl ndị e ji aka depụtaghachi n’ oge ochie .
Olee otú akwụkwọ mpịakọta Baịbụl ndị ahụ si dịrị ruo taa n’ agbanyeghị na ha nwere ike irekasị , na e nwekwara ndị na- achọghị ka ha dịrị , nweekwa ndị chọrọ ịgbanwe ihe e dere na ha ?
Oleekwa otú otú a ha si dịrị ruo taa ga- esi mee ka obi sie gị ike na ihe e dere na Baịbụl ndị anyị nwere taa na ihe e dere na Baịbụl mbụ bụ otu ?
Gụọ isiokwu na- eso nke a ka ị mata azịza ajụjụ ndị a .
Otú Baịbụl Si Ghara Irekasị
NSOGBU E NWERE :
Ndị mbụ dere Baịbụl na ndị ji aka depụtaghachi ya n’ oge ochie ji papaịrọs na akpụkpọ anụ e ji ede ihe dee ha .
*
2 Timoti 4 : 13
) Olee otú ihe ndị a ha ji dee Baịbụl si mee ka o sie ike ichekwa Baịbụl ?
Papaịrọs anaghị ara ahụ́ adọwa .
Ọ na- achagharị ma na- emebi ngwa ngwa .
Richard Parkinson na Stephen Quirke , bụ́ ndị ọkachamara na- amụ gbasara Ijipt oge ochie , kwuru na “ papaịrọs nwere ike iji nwayọọ nwayọọ gbarie ma ghọọ ntụ .
A pịakọtachaakwa ha , dowe ha n’ ebe jụrụ oyi , ha na- ebido mawa ebu ma ọ bụ rekasịwa . ”
Ha sịkwara na “ òké ma ọ bụ ahụhụ ndị ọzọ nwere ike ịta ha ma e lie ha n’ ala . ”
Mgbe a chọtara ụfọdụ papaịrọs , e dowere ha n’ ebe anwụ ma ọ bụ mmiri mere ka ha mebie ngwa ngwa .
Akpụkpọ anụ e ji ede ihe na- anọte aka karịa papaịrọs .
Ma ọ na- emebikwa ma ọ bụrụ na e jizighị ya ejizi ma ọ bụ dowe ya n’ ebe dị́ mmiri mmiri ma ọ bụ n’ anwụ .
Ụmụ ahụhụ na- atakwa ya .
Ọ bụ ya mere na ọtụtụ akwụkwọ ndị e nwere n’ oge ochie adịghịzi taa .
Á sị na Baịbụl rekasịrị , anyị agaraghị amata ihe e dere na ya .
OTÚ BAỊBỤL SI DỊGIDE :
N’ oge ochie , Chineke nyere ndị Juu iwu na onye ọ bụla e chiri eze “ ga- edepụtara onwe ya ” akwụkwọ ise mbụ dị́ na Baịbụl .
(
Diuterọnọmi 17 : 18
) Ka ọ na- erukwala n’ oge ndịozi Jizọs , ndị ọkachamara n’ idepụta ihe ejirila ọtụtụ akwụkwọ mpịakọta depụta ihe dị n’ Akwụkwọ Nsọ , nke mere e ji nwee Akwụkwọ Nsọ n’ ụlọ nzukọ dị iche iche n’ Izrel nakwa n’ obodo Masedonia dị́ anya ma e si Izrel gawa ya .
(
Luk 4 : 16 , 17 ;
Ọrụ Ndịozi 17 : 11
) Olee otú e si chekwaa ụfọdụ akwụkwọ mpịakọta ndị ahụ ha adịrị ruo taa ?
Ọtụtụ Akwụkwọ Mpịakọta Osimiri Nwụrụ Anwụ dịgidere ruo ọtụtụ narị afọ n’ ihi na e tinyere ha n’ ite ụrọ ma dowe ha n’ ime ọgba n’ ọzara
Otu ọkachamara aha ya bụ Philip W. Comfort , onye na- amụ gbasara Agba Ọhụrụ , kwuru na “ ndị Juu na- etinyekarị akwụkwọ mpịakọta n’ ime ite ụrọ ka ọ ghara imebi . ”
Ọ ga- abụ na Ndị Kraịst nọ́ n’ oge ahụ mewekwara otu ihe ahụ .
Ọ bụ ya mere e ji hụ ụfọdụ akwụkwọ mpịakọta Baịbụl n’ ime ite ụrọ dị iche iche , nakwa n’ ebe gbara itiri a na- edowe ákwà , n’ ọgba nakwa n’ ọzara .
URU Ọ BARA :
E nwere ọtụtụ puku akwụkwọ mpịakọta Baịbụl ka dịnụ taa .
Ụfọdụ n’ ime ha adịwala kemgbe ihe karịrị puku afọ abụọ .
O nweghị akwụkwọ mpịakọta ọzọ dịrurula afọ ole a a ka nwere ọtụtụ n’ ime ha otú a .
Baịbụl Dịgidere n’ Agbanyeghị na A Gbara Mbọ Ibibi Ya
Ọtụtụ ndị ọchịchị na ndị isi okpukpe achọghị ka ndị mmadụ na- eme ihe Baịbụl kwuru .
Ha gbalịrị iji ikike ha nwere kwụsị ndị mmadụ inweta Baịbụl , ibipụta ya na ịsụgharị ya .
Ka anyị lee ihe atụ abụọ :
N’ ihe dị ka n’ afọ 167 Tupu Oge Ndị Kraịst :
E nwere otu eze Siria aha ya bụ Antiochus Epiphanes .
O si n’ ezinụlọ Seleucus .
Ọ gbara mbọ ịmanye ndị Juu ka ha kpewe okpukpe ndị Grik .
O nyere iwu ka e bibie Akwụkwọ Nsọ Hibru niile .
Heinrich Graetz , onye na- akọ akụkọ ihe mere eme , kwuru na ndị na- ejere eze a ozi dọwara akwụkwọ mpịakọta Baịbụl niile ha hụrụ ma gbaa ha ọkụ , gbuokwa ndị niile ha hụrụ na- agụ Baịbụl .
N’ ihe dị ka narị afọ asatọ gara aga :
Ụfọdụ ndị isi okpukpe Katọlik were iwe na ndị nkịtị bidoro ịna-akụzi Baịbụl kama ịna-akụzi ihe ndị Katọlik kweere .
Ha kwuru na onye nkịtị ọ bụla ha hụrụ jí akwụkwọ Baịbụl ọzọ na- abụghị akwụkwọ Abụ Ọma nke e dere n’ asụsụ Latịn bụzi onye na- ekweghị ekwe .
Otu kansụl chọọchị Katọlik gbara mbọ ka e mee ihe a ndị isi ha kwuru .
Ha gwara ụmụ nwoke ndị chọọchị ha ka ha na- aga achọ ndị na- ekweghị ekwe .
Ha ga- aga n’ ụlọ ọ bụla e chere na Baịbụl dị , saa anya ná mmiri chọọ ma hà ga- ahụ Baịbụl .
Ha ga- agbakwa ụlọ ọ bụla ha hụrụ Baịbụl ọkụ .
Á sị na ihe gaziiri ndị a chọrọ ka Baịbụl gharazie ịdị , anyị agaaraghị ama ihe dị n’ ime ya .
Baịbụl Bekee William Tyndale sụgharịrị dịgidere n’ agbanyeghị na ndị ọchịchị achọghị ka ọ dịrị , a gbakwara ọtụtụ Baịbụl ọkụ , mechaakwa gbuo Tyndale n’ afọ 1536
N’ oge ahụ Eze Antiochus na- agba mbọ ka a kwụsị ịgụ Baịbụl n’ Izrel , e nweela ọtụtụ ndị Juu bizi n’ obodo ndị ọzọ .
Otu nchọpụta e mere gosidịrị na ka ọ na- erule n’ oge ndịozi Jizọs , e kee ndị Juu ụzọ iri , ihe karịrị ụzọ isii ebighịzi n’ Izrel .
N’ ebe ndị ahụ ha bizi , ha dowere Akwụkwọ Nsọ n’ ụlọ nzụkọ ha dị iche iche .
Ọ bụkwa ya ka ụmụ ụmụ ha nakwa Ndị Kraịst mechara gụọ .
—
Ọrụ Ndịozi 15 : 21
N’ agbata afọ 476 na afọ 1453 , ọtụtụ ndị jí Baịbụl kpọrọ ihe gbara mbọ sụgharịa ya , jirikwa aka depụtaghachi ha n’ agbanyeghị na o nwere ike ịta isi ha .
Mbọ a ha gbara mere ka Baịbụl dịrị n’ ihe dị ka n’ asụsụ iri atọ na atọ tupudị e mepụta ígwè pụrụ iche na- ebi akwụkwọ n’ afọ 1450 .
Ka oge na- aga , ịsụgharị Baịbụl biiri ọkụ , ana-ebipụtakwa ọtụtụ Baịbụl .
N’ agbanyeghị na ndị eze a na- anụ aha ha na ụfọdụ ndị isi okpukpe gbalịrị ka Baịbụl ghara ịdị , Baịbụl ka bụ akwụkwọ a kacha asụgharị ma na- ekesa n’ ụwa .
Ụfọdụ mba si na Baịbụl nweta iwu ndị ha tiri nakwa ihe ụfọdụ ha na- ekwu n’ asụsụ ha .
Baịbụl a gbanweekwala ndụ imirikitimi ụmụ mmadụ .
Mbọ A Gbara Ịgbanwe Ihe Dị na Baịbụl Kụrụ Afọ n’ Ala
Baịbụl dịgidere n’ agbanyeghị na o nwere ike irekasị nakwa na ọtụtụ ndị chọrọ ka ọ ghara ịdị .
Ma , ụfọdụ ndị sụgharịrị Baịbụl na ndị depụtaghachiri ya gbara mbọ ịgbanwe
ihe dị na Baịbụl .
N’ ụfọdụ Baịbụl ndị ha sụgharịrị ma ọ bụ depụtaghachi , ha gbanwere ihe ụfọdụ na Baịbụl ka o kwekọọ n’ ihe ha na- akụzi , kama ịgbanwe ihe ha na- akụzi ka o kwekọọ n’ ihe Baịbụl kwuru .
Legodị ihe atụ ụfọdụ :
Ebe a na- anọ efe Chineke :
N’ ihe dị ka n’ agbata afọ 400 na afọ 101 Tupu Oge Ndị Kraịst , ndị Samerịa só sụgharịa akwụkwọ ise mbụ na Baịbụl gbakwunyere ihe
n’ Ọpụpụ 20 : 17
ná nsụgharị ha a na- akpọ Pentetuk nke Ndị Samerịa .
Okwu ha gbakwunyere bụ , “ n’ Ugwu Gerizim .
N’ ebe ahụkwa ka ị ga- arụ ebe ịchụàjà . ”
Ndị Samerịa ahụ chọrọ ka e nwee ihe dị n’ Akwụkwọ Nsọ gosiri na ụlọ nsọ ha rụrụ n’ Ugwu Gerizim kwesịrị ekwesị .
Ozizi Atọ n’ Ime Otu :
N’ ihe na- erughị narị afọ atọ e dechara Baịbụl , otu nwoke , onye na- ede akwụkwọ gbasara Atọ n’ Ime Otu , gbakwunyere ihe na
1 Jọn 5 : 7
.
Okwu ndị ọ gbakwunyere bụ , “ n’ eluigwe , Nna ahụ , Okwu ahụ , na Mmụọ Nsọ ahụ : ha atọ bụkwa otu . ”
Okwu ndị a adịghị na Baịbụl mbụ e dere .
Otu ọkachamara nke na- amụ gbasara Baịbụl , onye aha ya bụ Bruce Metzger , kwuru na “ sí n’ afọ 501 gawa , a bịara na- edenyekwu okwu ndị ahụ n’ akwụkwọ mpịakọta Baịbụl dị́ na Latịn Ochie nakwa na Baịbụl Latịn a na- akpọ
Vulgate . ”
Aha Chineke :
Ọtụtụ ndị sụgharịrị Baịbụl kpebiri iwepụ aha Chineke na Baịbụl n’ ihi na ndị Juu kweere na aha Chineke dị nsọ nke na e kwesịghị ịna-akpọ ya .
Ha dere “ Chineke ” ma ọ bụ “ Onyenwe Anyị ” n’ ebe ha kwesịrị ide aha Chineke .
Ọ bụ eziokwu na ụfọdụ ndị depụtaghachiri Baịbụl elezighị anya , ụfọdụkwa ji aghụghọ gbakwunye ihe ndị masịrị ha , e nwere ọtụtụ ndị sara anya na mmiri depụtaghachi ihe niile otú ọ dị na Baịbụl mbụ .
N’ agbata afọ 501 na afọ 1000 , ndị Masoret depụtaghachiri Akwụkwọ Nsọ Hibru .
E kwuru na ha gụrụ mkpụrụokwu na mkpụrụ akwụkwọ ole ha
depụtara ọnụ iji hụ na ha na nke dị n’ ebe ha si depụta ha hà otu .
E nwee ebe ha chere na ihe e dere na nke ha ji na- edepụtaghachi Baịbụl dị iche n’ ihe e dere na Baịbụl mbụ , ha na- ede ihe n’ akụkụ peeji ahụ iji gosi na obi akachaghị ha na ihe e dere ebe ahụ ziri ezi .
Ha agbanweghị ihe ọ bụla e dere na Baịbụl .
Otu prọfesọ aha ya bụ Moshe Goshen-Gottstein kwuru na ndị Masoret “ weere na ha kpachara anya gbanwee ihe na Baịbụl , na ha emeela mmehie kachanụ mmadụ nwere ike ime . ”
Ihe ọzọkwa bụ na ọtụtụ akwụkwọ mpịakọta Baịbụl ndị e nwere taa na- enyere ndị na- amụ gbasara Baịbụl aka ịchọpụta ndị nke e dehiere ihe na ha .
Dị ka ihe atụ , kemgbe ọtụtụ afọ , ndị isi okpukpe na- ekwu na ihe dị na Baịbụl Latịn ha bụ kpọmkwem ihe dị na Baịbụl mbụ .
Ma , ha gbakwunyere okwu ndị ha na- ekwesịghị ịgbakwunye na
anyị kwuru gbasara ya ná mmalite isiokwu a .
Ndị sụgharịrị Baịbụl Bekee
King James Version
gbakwunyedịrị okwu ndị ahụ na ya .
Ma , mgbe a hụrụ akwụkwọ mpịakọta Baịbụl ndị ọzọ , gịnị ka a chọpụtara ?
Bruce Metzger kwuru , sị : “ Okwu ndị ahụ a gbakwunyere [ na
] adịghị n’ akwụkwọ mpịakọta Baịbụl ochie niile ( n’ asụsụ Siriak , asụsụ ndị Ijipt , Aminian , Itiopik , Arabik , Slavonik ) , e wezụga nke Latịn . ”
Ọ bụ ya mere e jizi wepụ okwu ndị ahụ na Baịbụl
ndị e degharịrị edegharị nakwa na Baịbụl ndị ọzọ .
Otu n’ ime akwụkwọ papaịrọs e ji dee Baịbụl n’ ihe dị ka n’ afọ 200 .
Aha ya bụ Chester Beatty P 46
È nwere akwụkwọ mpịakọta ochie ndị ọzọ gosiri na a gbanwebeghị ihe e dere na Baịbụl mbụ ?
Mgbe a hụrụ Akwụkwọ Mpịakọta Osimiri Nwụrụ Anwụ n’ afọ 1947 , ndị na- amụ gbasara Baịbụl jizi akwụkwọ mpịakọta ndị a e dere ihe karịrị otu puku afọ tupu afọ 1947 lee ma ihe e dere na ha na ihe e dere n’ Akwụkwọ Nsọ Hibru ndị Masoret depụtaghachiri hà bụ otu .
Otu n’ ime ha kwuru na otu n’ ime akwụkwọ mpịakọta ndị ahụ gosiri na n’ ime ihe karịrị otu puku afọ ndị Juu ji aka depụtaghachi Baịbụl , ha sara anya na mmiri hụ na ha agbanweghị ihe ọ bụla na Baịbụl .
N’ ọ́ bá akwụkwọ a na- akpọ Chester Beatty Library , nke dị́ na Dọblịn , n’ Ayaland , ọ fọrọ obere ka ọ bụrụ na e nwere akwụkwọ papaịrọs nke akwụkwọ niile dị́ n’ Akwụkwọ Nsọ Grik nke Ndị Kraịst .
E nwekwara akwụkwọ mpịakọta ndị e dere malite n’ afọ 101 gawa .
Ọ pụtara na e dere ha naanị ihe dị ka otu narị afọ e dechara Baịbụl .
Akwụkwọ a na- akpọ
The Anchor Bible Dictionary
kwuru na “ ihe ndị e dere n’ akwụkwọ papaịrọs ndị a na- eme ka a ghọtakwuo okwu ụfọdụ e dere na Baịbụl , na- emekwa ka o doo anya na a gbanwebeghị ihe dị na Baịbụl . ”
“ Anyị nwere ike ikwu na e wezụga ya , e nweghị akwụkwọ ọzọ merela ochie e depụtaghachiri kpọmkwem ihe dị na ya ”
Akwụkwọ mpịakọta ndị a nọrọla ọtụtụ afọ emeela ka a ghọta na a gbanwebeghị ihe dị na Baịbụl .
Mgbe otu nwoke a na- akpọ Sir Frederic Kenyon na- ekwu gbasara Akwụkwọ Nsọ Grik nke Ndị Kraịst , ọ sịrị na “ e nweghị akwụkwọ ọ bụla ọzọ merela ochie nke e nwere ọtụtụ akwụkwọ ndị mekwarala ochie na- egosi na a gbanwebeghị ihe e dere n’ ime ya .
E nwekwaghị onye na- ekwu eziokwu , nke na- amụ gbasara Baịbụl , ga- ekwu na ihe ndị e dere na Baịbụl ndị anyị nwere ugbu a abụghị ihe dị na Baịbụl mbụ . ”
Otu nwoke aha ya bụ William Henry Green , onye na- amụ gbasara Baịbụl , kwukwara banyere Akwụkwọ Nsọ Hibru , sị : “ Anyị nwere ike ikwu na e wezụga ya , e nweghị akwụkwọ ọzọ merela ochie e depụtaghachiri kpọmkwem ihe dị na ya . ”
Ihe Mere Baịbụl Ji Dịgide
Mbọ niile a gbara ka Baịbụl ghara ịdịgide kụrụ afọ n’ ala .
Ọ bụ ya mere Baịbụl nwere ike iji ruo gị aka taa .
Ọ bụrụ na i nweta nke a sụgharịrị nke ọma , obi kwesịrị isi gị ike na ihe ị na- agụ bụ kpọmkwem ihe dị na Baịbụl mbụ e dere .
gịnị mere
Baịbụl ji dịgide n’ agbanyeghị na o nwere ike irekasị , na e nwere ndị chọrọ ibibi ya , nweekwa ndị chọrọ ịgbanwe ihe e dere na ya ?
Olee ihe mere Baịbụl ji dị iche n’ akwụkwọ ọ bụla ọzọ ?
“ O doola m anya ugbu a na Baịbụl bụ onyinye Chineke nyere anyị ”
Pọl onyeozi dere na “ Akwụkwọ Nsọ dum si n’ ike mmụọ nsọ Chineke . ”
(
2 Timoti 3 : 16
) Ọtụtụ ndị na- amụ Baịbụl achọpụtala na ihe a Pọl dere bụ eziokwu .
Ha kweere na ihe mere Baịbụl ji dịgide bụ n’ ihi na ọ bụ Okwu Chineke , nakwa na Chineke hụkwara na ọ dịgidere ruo taa .
Faizal , bụ́ nwoke anyị kwuru gbasara ya n’ isiokwu mbụ n’
a , mechara kpebie ịmụ Baịbụl ka o jiri aka ya chọpụta ma ihe a gwara ya gbasara Baịbụl ọ̀ bụ eziokwu .
Ihe ọ chọpụtara juru ya anya .
Ọ chọpụtara na ọtụtụ ihe a na- akụzi na chọọchị ndị Krisendọm esighị na Baịbụl .
Ihe ọ gụtara na Baịbụl gbasara ihe mere Chineke ji kee ụwa metụrụ ya n’ ahụ́ .
O kwuru , sị : “ O doola m anya ugbu a na Baịbụl bụ onyinye Chineke nyere anyị .
A sịdị kwuwe , ebe Chineke kere eluigwe na ụwa , ọ̀ bụzi inye anyị akwụkwọ , hụkwa na ọ dịgidere , ka ọ na- agaghị emeli ?
M kwuo na ọ gaghị emeli ya , ihe m na- ekwu bụ na Chineke abụghị Onye Pụrụ Ime Ihe Niile .
Ònyekwanụ ka m bụ ikwu ụdị ihe a ? ”
—
Ị̀ Maara ?
Gịnị pụrụ iche n’ otú Jizọs si meso ndị ekpenta ?
Ndị Juu oge ochie na- atụ ụjọ ibute ụdị ọrịa ekpenta ndị mmadụ na- arịa n’ oge a na- ede Baịbụl .
Ọrịa ọjọọ a nwere ike imebi akwara onye o jidere ma kwarụọ onye ahụ ahụ́ .
N’ oge ahụ , o nweghị onye ma ọgwụ ekpenta .
Kama , ndị ekpenta na- ebipụ iche , iwu jikwa ha ịna-agwa ndị ọzọ na ha bụ ndị ekpenta , ka ha ghara ịbịa ha nso .
—
Levitikọs 13 : 45 , 46
Ndị isi okpukpe ndị Juu tiri iwu karịrị nke Akwụkwọ Nsọ tiri gbasara ndị ekpenta , nke mere ka ihe siere ndị ekpenta ezigbo ike .
Dị ka ihe atụ , iwu ha kwuru na o nweghị onye kwesịrị iru onye ekpenta nso ruo kubit anọ ma ọ bụ ihe dị ka amaụkwụ isii ( ya bụ , mita abụọ ) .
Ma ọ bụrụzie na ifufe na- efe , iwu ha kwuru na o nweghị onye kwesịrị iru onye ekpenta nso ruo otu narị kubit ma ọ bụ ihe dị ka otu narị amaụkwụ na iri ise ( ya bụ , mita iri anọ na ise ) .
Akwụkwọ Nsọ kwuru na ndị ekpenta kwesịrị ibi “ ná mpụga ebe [ ụmụ Izrel ] mara ụlọikwuu . ”
Ma , ụfọdụ ndị ọkachamara na- amụ gbasara akwụkwọ okpukpe ndị Juu a na- akpọ Talmud kọwara na ihe ọ pụtara bụ na ndị ekpenta ekwesịghị ibi n’ ime obodo .
Ọ bụ ya mere otu onye rabaị ji tụwa onye ekpenta ọ hụrụ n’ ime obodo okwute ma sị ya : “ Gaa nọrọ n’ ebe i kwesịrị ịnọ , emerụla ndị ọzọ . ”
Ma , otú Jizọs si meso ndị ekpenta dị nnọọ iche .
Kama ịchụpụ ha , o metụrụ ha aka ma gwọọ ha .
—
Matiu 8 : 3
Olee ihe ndị isi okpukpe ndị Juu na- eji maka ya ekweta ka a gbaa alụkwaghịm ?
Akwụkwọ ịgba alụkwaghịm e dere n’ afọ 71 ma ọ bụ n’ afọ 72
N’ oge ndịozi Jizọs , ndị isi okpukpe dị iche iche enweghị otu olu n’ ihe e kwesịrị iji maka ya gbaa alụkwaghịm .
Ọ bụ ya mere ụfọdụ ndị Farisii ji jụọ Jizọs n’ otu oge , sị : “ Iwu ọ̀ kwadoro ka nwoke gbaa nwunye ya alụkwaghịm n’ ihi ụdị ihe ọ bụla ? ”
—
Matiu 19 : 3
Iwu Mozis kwuru na nwoke nwere ike ịgba nwunye ya alụkwaghịm ma ọ bụrụ na ọ “ chọpụtawo ihe na- ekwesịghị ekwesị n’ ebe nwaanyị ahụ nọ . ”
(
Diuterọnọmi 24 : 1
) N’ oge Jizọs nọ n’ ụwa , e nwere òtù ndị rabaị a na- akpọ Shammai na ndị nke a na- akpọ Hillel .
Otú ha si akọwa ihe a Akwụkwọ Nsọ kwuru dịcha iche iche .
Ndị Shammai na- ekwu na ihe ọ pụtara bụ na naanị ihe ga- eme ka nwoke gbaa nwunye ya alụkwaghịm bụ ma nwaanyị ahụ kwaa iko .
Ma , ndị Hillel na- ekwu na nwoke nwere ike ịgba nwunye ya alụkwaghịm ma e nwee ihe na- esere ha , ọ bụrụgodị na ọ bụ obere ihe .
Ndị Hillel kwukwara na nwoke nwedịrị ike ịgba nwunye ya alụkwaghịm ma ọ bụrụ na nwunye ya esighị nri dị ụtọ ma ọ bụkwanụ na nwoke ahụ hụrụ nwaanyị ọzọ mara mma karịa nwunye ya .
Gịnịzi ka Jizọs zara ndị Farisii ahụ ?
Ọ gwara ha hoo haa , sị : “ Onye ọ bụla nke gbara nwunye ya alụkwaghịm , ma e wezụga n’ ihi ịkwa iko , wee lụọ nwunye ọzọ , na- akwa iko . ”
—
Matiu 19 : 6 ,
9
Tigbuo Zọgbuo Ọ̀ Ga- ala Ala n’ Ụwa A ?
TIGBUO ZỌGBUO A NA- ENWE N’ EZINỤLỌ NA IDINA MMADỤ N’ IKE :
Òtù Mba Ụwa kwuru na “ e kee ụmụ nwaanyị niile ụzọ atọ , a kụọla otu ụzọ n’ ime ha ezigbo ihe ma ọ bụkwanụ dinaa ha n’ ike .
Ndị mekwara ha ihe ndị a bụ ndị ha na ha dị n’ ezigbo mma . ”
Ọ dị mwute na n’ ihi otú ihe si na- aka njọ , Òtù Mba Ụwa kwukwara na “ a na- atụ anya na n’ ụwa niile , e kee ụmụ nwaanyị niile ụzọ ise , a ga- edina otu ụzọ n’ ime ha n’ ike ma ọ bụkwanụ anwaa idina ha n’ ike . ”
TIGBUO ZỌGBUO A NA- ENWE N’ OKPORO ÁMÁ :
Nchọpụta e mere gosiri na ihe karịrị òtù ndị tigbuo zọgbuo puku iri atọ na- enye ndị mmadụ nsogbu n’ Amerịka .
Na Latịn Amerịka , e kwuru na a kụọla ihe dị ka otu onye n’ ime mmadụ atọ ọ bụla ihe .
MMADỤ IGBU MMADỤ IBE YA :
E kwuru na n’ afọ 2012 , ndị ụmụ mmadụ ibe ha gburu ruru ihe fọrọ obere ka ọ bụrụ narị puku ise .
Ha karịrị mmadụ ole nwụrụ n’ agha ndị a lụrụ n’ afọ ahụ .
Ọ bụ n’ Ebe Ndịda Afrịka nakwa n’ Etiti Kọntinent Amerịka ka ndị mmadụ kacha gbuo mmadụ ibe ha .
E gburu ihe karịrị otu narị puku mmadụ na Latịn Amerịka n’ otu afọ , gbuokwa ihe dị ka puku mmadụ iri ise na Brazil .
Ò nwere mgbe a na- agaghịzi enwe ndị tigbuo zọgbuo ?
Ò NWERE MGBE TIGBUO ZỌGBUO NA- AGAGHỊZI ADỊ ?
Gịnị mere tigbuo zọgbuo ji ju ebe niile ?
E nwere ọtụtụ ihe na- akpata ya .
Otu n’ ime ha bụ na o nwere ndị obi na- adịghị mma maka na ndị ọzọ ka ha n’ ọkwá ma ọ bụ ka ha nwee ego .
Ọzọ bụ na e nwere ọtụtụ ndị na- ejighị ndụ ndị ọzọ kpọrọ ihe , nweekwa ndị mmanya na ọgwụ ọjọọ na- akpa ike ọjọọ n’ ahụ́ ha .
Ọzọkwa bụ na ụmụaka ndị na- ahụ ka ndị toro eto na- alụ ọgụ na- achọkwa ime ka ha .
Mgbe ụfọdụkwa , a naghị ata ndị tigbuo zọgbuo ahụhụ kwesịịrị ha .
Ma , e nweela ebe ụfọdụ n’ ụwa ndị mmadụ gbara mbọ kwụsịlatatụ tigbuo zọgbuo .
N’ ime afọ iri gara aga , n’ obodo Saụ Paụlo dị́ na Brazil , ọ bụrụ na mmadụ ole mmadụ ibe ha na- egbu bụbu iri n’ otu afọ , ha bịara gbadaa bụrụzie abụọ n’ otu afọ .
Ma , tigbuo zọgbuo n’ ụdị ya dị iche iche ka juru ebe niile n’ obodo a .
E nweekwa mmadụ puku iri nwụrụ n’ obodo a , ọ bụ mmadụ gburu otu onye n’ ime ha .
Oleezi ihe ga- eme ka tigbuo zọgbuo kwụsị kpamkpam ?
Tupu tigbuo zọgbuo akwụsị , ndị na- eme ya ga- agbanwe otú ha si eche echiche na otú ha si akpa àgwà .
Ha ga- akwụsị ịdị mpako , imere ndị ọzọ anyaụfụ , na ịchọ ọdịmma onwe ha naanị , malitezie hụwa ndị ọzọ n’ anya , na- asọpụrụ ha ma na- eche gbasara ha .
Olee ihe ga- eme ka onye tigbuo zọgbuo chọwa ịgbanwe ndụ ya otú a ?
Legodị ihe Baịbụl kwuru :
“ N’ ihi na nke a bụ ihe ịhụ Chineke n’ anya pụtara , ka anyị na- edebe ihe o nyere n’ iwu . ”
—
1 Jọn 5 : 3
“ Ịtụ egwu Jehova pụtara ịkpọ ihe ọjọọ asị . ”
Ilu 8 : 13
Ọ bụrụ na onye tigbuo zọgbuo ebido hụwa Chineke n’ anya , na- agba mbọ ka ọ ghara ime ihe ga- ewute ya , ọ ga- eme ka ndụ ya gbanwee , ya emewezie ihe dị mma .
Ma ụdị ihe a ọ̀ na- eme eme ?
Legodị ihe mere otu nwoke aha ya bụ Alex .
A tụrụ ya mkpọrọ na Brazil n’ ihi imesi ndị ọzọ ike .
Ọ nọọkwala afọ iri na itoolu ugbu a na mkpọrọ .
Ndịàmà Jehova mụụrụ ya Baịbụl , ya emee baptizim , ghọọ Onyeàmà Jehova n’ afọ 2000 .
Ma ọ̀ gbanweela n’ eziokwu ?
Ee .
Alex na- akwa ụta maka ihe ọjọọ niile o mere .
O kwuru , sị : “ Ugbu a , ahụrụ m Chineke n’ anya maka otú o si mee ka obi sie m ike na ọ gbagharala m .
Ihe mere m ji gbanwee bụ maka na m hụrụ Jehova n’ anya , chọọkwa ikele ya maka ihe o meere m . ”
Na Brazil kwa , otu nwoke aha ya bụ Charles bụbu oji égbè ezu ohi .
O bigidere ụdị ndụ ọjọọ a ruo ihe dị ka afọ iri na ise .
Gịnị mere o ji gbanwee ?
Ndịàmà Jehova bịara zie ya ozi ọma mgbe ọ nọ n’ ụlọ mkpọrọ , ya esorokwa ha mụọ Baịbụl .
Charles kwuru , sị : “ Mgbe mụ na ha malitere ịmụ Baịbụl ka ndụ m bịara nwewa isi .
M bidoro hụwa Chineke n’ anya .
M bidokwara na- agba mbọ ka m ghara ime ihe ọ bụla ga- ewute Jehova .
Achọghị m ime ihe ọ bụla ga- egosi na eji m obiọma Chineke meere m egwuri egwu .
Otú a m si hụ Chineke n’ anya ma na- atụ ụjọ ime ihe ga- ewute ya mere ka m gbanwee ndụ ọjọọ m na- ebibu . ”
Mụtakwuo ihe ị ga- eme ka i ruo eruo ibi n’ ụwa tigbuo zọgbuo na- adịghịzi
Olee ihe anyị na- amụta n’ ihe ndị a ha kọrọ ?
Anyị na- amụta na Baịbụl nwere ike ịgbanwe otú mmadụ si eche echiche , mee ka onye ahụ mewe ihe dị mma .
(
Ndị Efesọs 4 : 23
) Alex anyị kwuru okwu ya ná mbụ kwuru , sị : “ Ihe m mụtara na Baịbụl bịara dị m ka mmiri dị ọcha e ji na- asachapụ echiche ọjọọ dị n’ ime m nwayọọ nwayọọ .
Echebughị m na o nwere ihe gaara eme ka m gbanwee . ”
N’ eziokwu , ọ bụrụ na anyị ana-eche gbasara ihe ndị e dere na Baịbụl , ọ ga- ewepụ ma ọ bụ sachapụ echiche ọjọọ dị n’ ime anyị .
Okwu Chineke nwere ike ịsachapụ ihe ọjọọ dị anyị n’ ime .
(
Ndị Efesọs 5 : 26
) Ihe ọ pụtara bụ na ndị tigbuo zọgbuo na ndị na- eme ihe na- abara naanị onwe ha uru nwere ike ịgbanwe , nwewe obiọma ma na- emekwa udo .
(
Ndị Rom 12 : 18
) Ha bido mewe ihe Baịbụl kwuru , ha ga na- enwe udo .
—
Aịzaya 48 : 18
Ndịàmà Jehova dị́ ihe karịrị nde asatọ nọ́ na narị mba abụọ na iri anọ achọpụtala na ịhụ Chineke n’ anya na ịgba mbọ ka ha ghara ime ihe ga- ewute ya na- eme ka ha dịrị n’ udo .
N’ agbanyeghị na agbụrụ ha dị iche iche , otú ihe si dịrị ha nakwa otú e si zụlite ha dịkwa iche iche , ha na- ebi n’ udo n’ ụwa niile dị ka otu ezinụlọ .
(
1 Pita 4 : 8
) Otú a ha si eme na- egosi na a ga- enweli mgbe tigbuo zọgbuo na- agaghịzi adị n’ ụwa a .
TIGBUO ZỌGBUO GA- ALA N’ OGE NA- ADỊGHỊ ANYA
Baịbụl kwuru na Chineke ga- akwụsị tigbuo zọgbuo n’ ụwa a n’ oge na- adịghị anya .
Ihe na- echezi ụwa a tigbuo zọgbuo juru bụ “ ụbọchị ikpe na ụbọchị mbibi nke ndị na- adịghị asọpụrụ Chineke . ”
(
2 Pita 3 : 5-7
) A gaghịzi enwe ndị tigbuo zọgbuo .
Ma , olee ihe ga- eme ka obi sie anyị ike na Chineke chọrọ ịkwụsị tigbuo zọgbuo kpamkpam ?
Baịbụl kwuru na Chineke “ kpọrọ onye ọ bụla nke hụrụ ime ihe ike n’ anya asị . ”
(
Abụ Ọma 11 : 5
) Chineke hụrụ udo na ikpe ziri ezi n’ anya .
(
Abụ Ọma 33 : 5 ;
37 : 28
) Ọ bụ ya mere na ọ gaghị ekwe ka ndị na- eme ihe ike ma ọ bụ ndị tigbuo zọgbuo nọrọ ruo ebighị ebi .
N’ eziokwu , udo ga- adị n’ ụwa niile n’ oge na- adịghị anya .
(
Abụ Ọma 37 : 11 ;
72 : 14
) Gbalịa mụtakwuo ihe ị ga- eme ka i ruo eruo ibi n’ ụwa tigbuo zọgbuo na- adịghịzi .
Mbọ M Gbara Ibi Ndụ Dị Mma Kụrụ Afọ n’ Ala Ọtụtụ Ugboro
NDỤ M BIRI NA MBỤ :
N’ afọ 1949 , papa m si Jamanị kwaga Ọstrelia .
Ọ gara ịchọ ọrụ n’ ebe a na- egwupụta akụ̀ ndị dị́ n’ ime ala nakwa n’ ụlọ ọrụ ndị na- enye ọkụ .
Ọ gara biri n’ ime ime obodo dị na Viktoria .
Ebe ahụ ka ọ nọ lụọ mama m , ha amụọkwa m n’ afọ 1953 .
Mgbe afọ ole na ole gachara , mama m malitere iso Ndịàmà Jehova amụ Baịbụl .
Ọ bụ ya mere m ji mata ọtụtụ ihe na Baịbụl mgbe m ka dị obere .
Ma , papa m enweghị ihe o ji okpukpe ọ bụla kpọrọ .
Ọ na- akụ ndị mmadụ ihe , na- amajakwa ha .
Mama m na- atụkwa ya ụjọ .
Ọ na- anọ ebe papa m na- agaghị ahụ ya na- amụ Baịbụl , ihe ọ na- amụtakwa na- atọ ya ụtọ .
Ọ na- abụ papa m pụọ , mama m akụziwere mụ na nwanne m nwaanyị ihe ọ na- amụta na Baịbụl .
Ọ gwara anyị na ụwa ga- aghọ paradaịs , gwakwa anyị na anyị ga na- enwe obi ụtọ ma anyị na- eme ihe Baịbụl kwuru .
—
Abụ Ọma 37 : 10 ,
29 ;
Aịzaya 48 : 17
Akwapụrụ m n’ ụlọ anyị mgbe m dị afọ iri na asatọ n’ ihi otú papa m si emesi onye ọ bụla ike .
Ọ bụ eziokwu na ama m na ihe mama m kụziiri m si na Baịbụl , ejighị m ya kpọrọ ihe .
Ọ bụ ya mere na emeghị m ihe ndị ahụ m mụtara na Baịbụl .
Ebidoro m ịrụ na ngalaba na- awaya ọkụ n’ ụlọ ọrụ ndị na- egwupụta kol .
Mgbe m dị afọ iri abụọ , alụrụ m nwaanyị .
Anyị mụrụ ada anyị afọ atọ anyị lụchara .
Ebidokwara m ichebara ihe kacha mkpa ná ndụ m echiche .
Ebe m ma na Baịbụl ga- enyeliri ezinụlọ m aka , amalitere m iso otu Onyeàmà Jehova na- amụ Baịbụl .
Ma , nwunye m achọghị iji anya ahụ Ndịàmà Jehova .
Ụbọchị mbụ m gara ọmụmụ ihe ha lọta , ya asị m kwụsị ịmụ Baịbụl , ma ọ́ bụghị ya , anyị ekewaa .
Amaghịzi m ihe m ga- eme eme .
M kwụsịziri iso Ndịàmà Jehova amụ ihe ka obi dị ya mma .
Ma , o mechara wute m na m hapụrụ ime ihe m kwesịrị ime .
Otu ụbọchị , ndị mụ na ha na- arụkọ ọrụ gosiri m foto ndị gba ọtọ .
Ọ tọrọ m ụtọ , ma obi m nọ na- ama m ikpe .
Echetara m na Baịbụl kwuru na ihe a m na- eme adịghị mma , obi m na- agwakwa m na Chineke ga- ata m ahụhụ .
Ma , ka m nọgidere na- ele foto ndị gba ọtọ , obi m kwụsịziri ịna-ama m ikpe .
Nwayọọ nwayọọ , ile ndị gba ọtọ bịara rie m ahụ́ .
Sí mgbe ahụ ruo ihe karịrị afọ iri abụọ , àgwà ọjọọ bịara mara m ahụ́ , o nweghịzi ihe mama m kụziiri m na- abata m n’ uche .
Ihe ọjọọ ndị m na- amụta ka m bịaziri na- eme .
M malitere ịna-ekwu okwu iberiibe , na- amakwa njakịrị iberiibe .
Ewereghịzi m ịkwa iko ka ihe ọjọọ .
Ọ bụ eziokwu na mụ na nwunye m ka bi , mụ na ụmụ nwaanyị ndị ọzọ na- akwa iko .
Otu ụbọchị , m lere onwe m n’ enyo , gwa onwe m , sị , ‘ Ị daala iberiibe . ’
Onwe m bịaziri na- asọ m oyi .
Mụ na nwunye m mechara gbasaa , ndụ m aghasaakwa .
Ejizi m obi m niile rịọ Jehova ka o nyere m aka .
Ọ bụ eziokwu na o meela afọ iri abụọ m kwụsịrị ịmụ Baịbụl , ebidoghachiri m ịmụ Baịbụl .
Papa m anwụọla mgbe ahụ , mama m emeekwala baptizim , ghọọ Onyeàmà Jehova .
OTÚ BAỊBỤL SI GBANWEE NDỤ M :
Ndụ m na- ebi dị ezigbote iche n’ ụdị ndụ Baịbụl kwuru mmadụ kwesịrị ịna-ebi .
Ma , ekpebiziri m na m ga- ebiwe ndụ otú Baịbụl kwuru ka m nwee ike inwe udo nke Chineke na- enye .
Ekpebiri m ịkwụsị ikwu okwu rere ure , iwe iwe ọkụ , ịkwa iko , ịgba chaa chaa , ịṅụ oké mmanya , na izu ọga m ohi .
Ndị ọrụ ibe m aghọtaghị ihe mere m ji na- agbasi mbọ ike ịgbanwe ndụ m .
Ha gbagidere mbọ ruo afọ atọ ka ha mee ka m bidokwa ibi ndụ ọjọọ ahụ m na- ebibu .
Ọ bụrụ na e nwee mgbe m na- ejidelighị onwe m , wee ezigbo iwe ma ọ bụ kwuo okwu ọjọọ , ha niile na- eji ọṅụ tie , sị : “ Ehee !
Ugbu a ka i mere ka Joe anyị ma . ”
Ihe a ha na- ekwu na- agbawa m obi .
Ụdị ihe a mee , ọ na- adịkarị m ka enweghịzi m mmekwata .
I rute n’ ebe m na- arụ ọrụ , ị ga- ahụ foto ndị gba ọtọ n’ ebe ọ bụla i lere anya , ma na kọmputa ma n’ ekwentị ma n’ akwụkwọ nkịtị .
Ọ na- abụ onye nweta foto ndị gba ọtọ , ya ezigara ibe ya na kọmputa .
M na- esobukwa ha eme ụdị ihe a .
Ka m na- agba mbọ ịkwụsị ile foto ndị gba ọtọ , ha ana-ezitere m ha na kọmputa .
Akọọrọ m onye na- amụrụ m Baịbụl ihe a ka o nyere m aka .
O gere m nnọọ ntị ka m na- akọrọ ya otú obi dị m .
Ọ gụụrụ m amaokwu Baịbụl dị iche iche ga- enyere m aka ịkwụsị àgwà a ririla m ahụ́ .
Ọ gwakwara m ka m na- ekpe ekpere mgbe niile , na- arịọ Jehova ka o nyere m aka .
—
Abụ Ọma 119 : 37
N’ ebe m na- arụ ọrụ , e nwere ụmụ nwoke abụọ gwara anyị na ha achọghịzi ịbụ ndị aṅụrụma .
Otu ụbọchị , agwara m ndị ọrụ ibe m ka anyị zukọọ , na o nwere ihe m chọrọ ịgwa ha .
Mgbe anyị zukọrọ , m gwara ha ka ha nye ụmụ nwoke abụọ ndị ahụ biya , ha niile asị : “ Mbanụ !
Ị ma na ha achọghịzi ịbụ ndị aṅụrụma . ”
M gwaziri ha , sị : “ Mụnwa achọghịzikwa ịna-ele ndị gba ọtọ . ”
Ụbọchị ahụ ka ha ghọtara ihe mụ na ya na- alụ kemgbe ha na- enye m nsogbu .
Ha enyeghịzikwa m nsogbu ọzọ .
Nwayọọ nwayọọ , Jehova nyeere m aka mụ akwụsị ile ndị gba ọtọ .
N’ afọ 1999 , e mere m baptizim , mụ aghọọ Onyeàmà Jehova .
Obi dị m ụtọ na Jehova nyeere m aka mụ ebidokwa biwe ndụ dị mma .
Aghọtala m ugbu a ihe mere Jehova ji kpọọ ihe ndị ahụ m hụburu n’ anya asị .
Ebe ọ bụ Nna hụrụ m n’ anya , ọ chọghị ka nsogbu na- abịara ndị na- ele ndị gba ọtọ bịara m .
Ilu 3 : 5 , 6
kwuru , sị : “ Jiri obi gị dum tụkwasị Jehova obi , adaberekwala ná nghọta gị .
N’ ụzọ gị niile , mara ya , ya onwe ya ga- emekwa ka ụzọ gị kwụrụ ọtọ . ”
Achọpụtala m na ihe a Baịbụl kwuru bụ eziokwu .
Ime ihe ndị m na- amụta na Baịbụl na- echebe m , na- emekwa ka ihe na- agaziri m .
—
Abụ Ọma 1 : 1-3
URU NDỊ M RITERELA :
Onwe m na- asọbu m oyi , mana ugbu a , ama m na o nwere ihe m dị mma ya , obi na- erukwa m ala .
M na- ebizi ndụ dị mma .
Amakwa m na Jehova agbagharala m nakwa na ọ na- enyere m aka .
N’ afọ 2000 , alụrụ m ọmarịcha nwaanyị aha ya bụ Karolin .
Ọ bụ Onyeàmà Jehova ibe m .
Ọ hụrụ Jehova n’ anya otú mụnwa hụkwara ya .
Anyị na- ebi n’ udo .
Obi na- atọgbu anyị atọgbu na anyị nọ n’ ọgbakọ Chineke dị ọcha , ọgbakọ ndị nọ na ya n’ ụwa niile hụrụ ibe ha n’ anya .
Ihe Kacha Mkpa I Kwesịrị Ịchọpụta
AJỤỌ gị ma ị̀ bụ Onye Kraịst , gịnị ka ị ga- aza ?
Ị́ sị ee , mara na i so n’ ihe karịrị ijeri mmadụ abụọ n’ ụwa niile na- asị na ha bụ Ndị Kraịst .
Taa , e nwere ọtụtụ puku chọọchị ndị e weere na ha bụ nke Ndị Kraịst , ma , ihe ndị ha na- akụzi na otú ha si ele ihe anya dịcha iche iche .
Ọ bụ ya mere ihe i kweere nwere ike iji dịrị iche n’ ihe ndị ọzọ sịkwa na ha bụ Ndị Kraịst kweere .
Ì kwesịrị ịchọpụta ma ihe i kweere ò ziri ezi ?
Ee , ma ọ bụrụ na ị chọrọ ịbụ ụdị Onye Kraịst Baịbụl kwuru ka anyị bụrụ .
Ihe a na- akpọ ndị mbụ soro ụzọ Jizọs Kraịst bụ “ Ndị Kraịst . ”
(
Ọrụ Ndịozi 11 : 26
) Ebe ọ bụ na ha niile n’ oge ahụ kweere n’ otu ihe , ọ dịghị mkpa ka e nwee aha ọzọ e ji mara ha .
Ha ji otu obi mee ihe Jizọs Kraịst , bụ́ onye malitere okpukpe Ndị Kraịst , kụziiri ha .
Ndị chọọchị unu hà na- akụzi ihe Kraịst kụziri ?
Ihe ha kweere na ihe ndị mbụ soro ụzọ Kraịst kweere ọ̀ bụ otu ?
Olee ihe ga- enyere gị aka ịmata ihe ndị a ?
Ọ bụ naanị Baịbụl ga- enyeliri gị aka ịmata ha .
Chebagodịrị ihe a echiche : Jizọs Kraịst ji ihe Akwụkwọ Nsọ kwuru kpọrọ ihe n’ ihi na ọ ma na ọ bụ Okwu Chineke .
Ọ kwadoghị ndị na- eleghara ihe Baịbụl kwuru anya ma ọ bụ ndị ji ọdịnala ha kpọrọ ihe karịa ihe Baịbụl kwuru .
(
Mak 7 : 9-13
) Ihe ọ pụtara bụ na ihe niile ezigbo ndị na- eso ụzọ Jizọs na- akụzi ga- esirịrị na Baịbụl .
Ọ bụ ya mere onye ọ bụla kpọrọ onwe ya Onye Kraịst ji kwesị ịjụ onwe ya sị , ‘ Ihe niile a na- akụzi na chọọchị m hà si na Baịbụl ? ’
Ọ bụ Baịbụl ka ị ga- eji amata azịza ajụjụ a .
Jizọs kwuru na ndị Chineke na- anabata ofufe ha bụ ndị na- efe Chineke n’ eziokwu , nakwa na ọ bụ na Baịbụl ka eziokwu dị .
(
Jọn 4 : 24 ;
17 : 17
) Pọl onyeozi kwukwara na a ga- azọpụta anyị ma anyị nweta “ ezi ihe ọmụma nke eziokwu . ”
(
1 Timoti 2 : 4
) Ọ bụ ya mere anyị kwesịrị iji hụ na ihe ọ bụla anyị kweere si na Baịbụl .
Ma ọ́ bụghị ya , a gaghị azọpụta anyị .
OTÚ ANYỊ GA- ESI CHỌPỤTA MA IHE ANYỊ KWEERE NA IHE BAỊBỤL KWURU HÀ BỤ OTU
Biko , gụọ ajụjụ na azịza isii ndị dị n’ isiokwu a , gụọkwa ihe Baịbụl kwuru gbasara ha .
Sapeta amaokwu Baịbụl ndị ahụ na Baịbụl nke gị , ma chebara ihe Baịbụl zara echiche .
Jụzie onwe gị , sị , ‘ Ihe Baịbụl kwuru n’ okwu a ọ̀ bụ ihe chọọchị m na- akụzi ? ’
Ajụjụ na azịza ndị a nwere ike inyere gị aka ịchọpụta ihe kacha mkpa i kwesịrị ịchọpụta .
Ọ bụrụkwa na ị chọrọ ịchọpụta ma ihe ndị ọzọ chọọchị unu na- akụzi hà si na Baịbụl , obi ga- adị Ndịàmà Jehova ụtọ iji Baịbụl nyere gị aka .
Gbalịa gwa Onyeàmà Jehova ọ bụla ị hụrụ ka gị na ya na- amụ Baịbụl .
I nwekwara ike ịga n’ adres Ịntanet anyị , bụ́ jw .
org / ig , kwuo na ị chọrọ ka gị na Onyeàmà Jehova na- amụ Baịbụl .
Gịnị Ka Baịbụl Kwuru ?
Ọ̀ bụ mmadụ malitere okpukpe ?
ỤFỌDỤ NDỊ NA- EKWU
na ọ bụ ndị mmadụ malitere okpukpe ; ndị ọzọ chere na ọ bụ Chineke malitere ya iji nyere ndị mmadụ aka ka ha bịaruo ya nso .
Gịnị ka i chere ?
IHE BAỊBỤL KWURU
E nwere “ okpukpe Chineke nke dị ọcha nke a na- emerụghịkwa emerụ n’ ihu Chineke anyị bụ́ Nna anyị . ”
(
Jems 1 : 27
,
Bible Nsọ nke Union Version
) Ọ bụ Chineke malitere okpukpe dị́ ọcha ma ọ bụ ezigbo okpukpe .
IHE ỌZỌ ANYỊ GA- AMỤTA NA BAỊBỤL
Okpukpe dị́ Chineke mma bụ nke na- akụzi eziokwu dị́ na Baịbụl .
—
Jọn 4 : 23 , 24
Okpukpe ndị na- akụzi ihe ndị mmadụ chepụtara na- efe Chineke n’ efu .
—
Mak 7 : 7 , 8
Mmadụ ò kwesịrị inwe okpukpe ọ na- ekpe ?
Ị̀ GA- ASỊ .
.
.
Ee ?
Mba ?
Ma onye ahụ chọọ ?
“ Ka anyị na- echebakwara ibe anyị echiche iji kpalie ịhụnanya na ịrụ ezi ọrụ , ka anyị ghara ịhapụ nzukọ anyị . ”
(
Ndị Hibru 10 : 24 , 25
) Chineke chọrọ ka ndị na- efe ya na- ezukọta efe ya .
Ndị na- efe Chineke kwesịrị ịna-ekwu otu ihe .
—
1 Ndị Kọrịnt 1 : 10 , 11
Ndị niile nọ́ n’ okpukpe dị́ Chineke mma bụ ụmụnna n’ agbanyeghị ebe ha bi n’ ụwa .
—
1 Pita 2 : 17
Gụọ Isiokwu Ndị Ọzọ n’ Ịntanet
AJỤJỤ ỌZỌ BAỊBỤL ZARA
Baịbụl Ọ̀ Bụ Okwu Chineke ?
( Gaa n’ ebe e dere IHE BAỊBỤL NA- AKỤZI pịa ebe e dere >
AJỤJỤ NDỊ BAỊBỤL ZARA
Ụlọ Nche , Nke 5 2016
Ònye Ga- akasili Gị Obi ma Nsogbu Bịara Gị ?
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị́ na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị́ n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye sí ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
Isiokwu Ndị Dị na Magazin A
Okwu Mmalite
OLEE IHE I CHERE ?
E nwere ọtụtụ nsogbu ndị anyị na ha na- alụ taa .
Ònye ka i chere anyị ga- agakwuru , ya enyere anyị aka ma kasie anyị obi ?
Baịbụl sịrị :
“ Nna nke obi ebere na Chineke nke nkasi obi niile .
.
.
na- akasi anyị obi ná mkpagbu anyị niile . ”
2 Ndị Kọrịnt 1 : 3 , 4
a kọwara otú Chineke si akasi anyị obi mgbe ọ bụla anyị nwere nsogbu .
Nkasi Obi Dị Anyị Niile Mkpa
Ì nwere ike icheta otu ụbọchị ị nọ na- agba ọsọ mgbe ị dị obere , daa , merụọ ahụ́ n’ aka ma ọ bụ chihịa ikpere gị ?
Ì chetara otú mama gị si gụgụọ gị , hichaa ọnyá gị ma kee ya ákwà ?
Ka ị nọ na- ebe ákwá , ya ekuru gị , na- asị gị ndo .
Obere oge , gị enwetatụ onwe gị .
N’ oge ahụ ị dị obere , ihe mee gị , a ga- enwerịrị onye ga- abịa gụgụọ gị .
Ma ihe na- agbanwe ka anyị na- etolite .
Nsogbu anyị na- akakwu njọ .
Ọ na- esikwa ike ịhụ onye ga- akasi anyị obi .
Nsogbu anyị na- enwe mgbe anyị torola anaghị abụkarị ụdị nke mama anyị ga- ekuru anyị , kee anyị ákwà , anyị enweta onwe anyị .
Ka anyị lee ụfọdụ n’ ime nsogbu ndị ahụ .
Ò nwetụla mgbe a chụrụ gị n’ ọrụ , ya adị gị ka nke ị na- eme agwụla ?
Otu nwoke aha ya bụ Julian kwuru na obi gbawara ya mgbe a chụrụ ya n’ ọrụ .
O bidoro na- eche otú ọ ga- esi elekọta ezinụlọ ya .
Ọ nọkwa na- ajụ onwe ya ihe mere ụlọ ọrụ ha ji chụọ ya n’ ọrụ n’ agbanyeghị na ya ji obi ya niile na- arụrụ ha ọrụ kemgbe ọtụtụ afọ .
O nwere ike ịbụ na obi gbawara gị mgbe gị na di gị ma ọ bụ nwunye gị gbasara .
Otu nwaanyị aha ya bụ Raquel kwuru na iwe juru ya obi mgbe di ya hapụrụ ya ihe dị ka otu afọ na ọnwa isii gara aga .
O kwuru , sị : “ Obi gbawara m , ahụ́ ana-egbukwa m mgbu .
Ihe a niile mere ka ezigbo ụjọ jide m . ”
Ị̀ na- arịa ọrịa na- achọghị ịla ala ?
O nwere ike ịna-adị gị mgbe ụfọdụ otú ọ dị Job mgbe ọrịa ji ya aka ọjọọ .
Job kwuru gbasara ndụ ọ dị , sị : “ Ajụwo m ya ; agaghị m adị ndụ ruo mgbe ebighị ebi . ”
(
Job 7 : 16
) O nwekwara ike na- adị gị otú ọ dị otu nwoke aha ya bụ Luis .
Nwoke a akarịala afọ iri asatọ , ya na ọrịa na- alụkwa .
O kwuru , sị : “ Mgbe ụfọdụ , ọ na- adị m ka ọnwụ bịa gburu m . ”
O nwekwara ike ịbụ na mmadụ nwụnahụrụ gị , gị ana-achọ onye ga- akasi gị obi .
Otu nwoke aha ya bụ Robert kwuru otú obi dị ya mgbe ụgbọelu nwa ya nwoke nọ na ya kpọkara , nwa ya ahụ anwụọ .
O kwuru , sị : “ Ọ dịcha m ka ọ̀ bụ ná nrọ .
Obi gbawara m , ya ana-adịkwa m ka onye a manyere ogologo mma agha n’ ahụ́ otú ahụ Baịbụl kwuru . ”
—
Luk 2 : 35
Robert , Luis , Raquel na Julian mechara nweta Onye kasiri ha obi .
Ọ bụ Chineke Onye Pụrụ Ime Ihe Niile .
Olee otú Chineke si akasi mmadụ obi ?
Ọ̀ ga- akasi gịnwa obi ma nsogbu bịara gị ?
Otú Chineke Si Akasi Mmadụ Obi
Pọl onyeozi kwuru na Jehova
*
bụ “ Chineke nke nkasi obi
.
.
.
onye na- akasi anyị obi ná mkpagbu anyị
niile . ”
) Ihe a Baịbụl kwuru na- eme ka obi sie anyị ike na o nweghị onye Chineke na- agaghị enyeliri aka nakwa na o nweghị nsogbu ọ bụla bịaara anyị nke Nna anyị nke eluigwe na- agaghị akasili anyị obi na ya .
Ma , o nwere ihe anyị ga- emerịrị ma anyị chọọ ka Chineke kasie anyị obi .
Dọkịta ọ̀ ga- agwọ onye na- abịakwuteghị ya ka ọ gwọọ ya ?
Ọ bụ ya mere Baịbụl ji gwa anyị , sị : “ Bịaruonụ Chineke nso , ọ ga- abịarukwa unu nso . ”
—
Jems 4 : 8
Olee ihe mere obi ga- eji sie anyị ike na Chineke ga- abịaru anyị nso ?
Nke mbụ bụ na Chineke gwara anyị ugboro ugboro na ya chọrọ inyere anyị aka .
( Gụọ ihe e dere n’
igbe dị n’ isiokwu a
. )
Nke abụọ bụ na e nwere ọtụtụ ndị n’ oge ochie nakwa n’ oge anyị a kwuru na Chineke nyeere ha aka mgbe ha nọ ná nsogbu .
Ọtụtụ ndị nwere nsogbu taa na- arịọ Chineke ka o nyere ha aka .
Otú ahụkwa ka ọ dị Eze Devid n’ oge ochie .
N’ otu oge ya na nsogbu na- alụ , ọ rịọrọ Jehova , sị : “ Nụrụ olu arịrịọ m mgbe m na- etiku gị maka enyemaka . ”
Chineke ọ̀ zara ya ?
Ee .
Devid kwuru , sị : “ [ O ] nyewokwara m aka , nke mere na obi m na- enwe aṅụrị . ”
—
Abụ Ọma 28 : 2 ,
OTÚ JIZỌS SI KASIE NDỊ NA- ERU UJU OBI
Tupu Jizọs abịa n’ ụwa , Chineke chọrọ ka ọ kasie ndị mmadụ obi ma ọ bịa .
Ọ bụ ya mere na otu n’ ime ọrụ ndị o nyere Jizọs bụ “ ikechi ọnyá nke ndị e tiwara obi ” na “ ịkasi ndị niile na- eru uju obi . ”
(
Aịzaya 61 : 1 , 2
) Mgbe Jizọs bịara n’ ụwa , o nyeere ndị ‘ na- adọgbu onwe ha n’ ọrụ na ndị e boro ibu dị arọ ’ aka otú ahụ e kwuru na ọ ga- eme .
—
Matiu 11 : 28-30
E nwere ụzọ dị iche iche Jizọs si kasie ndị mmadụ obi .
O nyere ha ndụmọdụ ga- abara ha uru .
O ji obiọma meso ha ihe .
Mgbe ụfọdụ , ọ gwọdịrị ha ọrịa ha .
O nwere otu ụbọchị otu onye ekpenta gwara Jizọs , sị : “ Ọ bụrụ nnọọ na ị chọrọ , ị pụrụ ime ka m dị ọcha . ”
Jizọs metaara ya ebere ma gwazie ya , sị : “ Achọrọ m .
Dị ọcha . ”
(
Mak 1 : 40 , 41
) Ekpenta ya ahụ lara ozugbo .
Ọ bụ eziokwu na Ọkpara Chineke anọghịzi n’ ụwa taa nke ọ ga- abụ , onye nwee nsogbu , gakwuru ya , ya akasie onye ahụ obi .
Ma , Jehova Nna ya , bụ́ “ Chineke nke nkasi obi niile , ” ka na- akasi ndị niile nwere nsogbu obi .
(
) Ka anyị lee ụzọ anọ Chineke si akasi ndị mmadụ obi .
Baịbụl .
“ Ihe niile e dere n’ oge gara aga , e dere ha iji nye anyị ntụziaka , ka anyị wee site ná ntachi obi anyị na nkasi obi sitere n’ Akwụkwọ Nsọ nwee olileanya . ”
—
Ndị Rom 15 : 4
Mmụọ Nsọ Chineke .
Obere oge Jizọs nwụchara , Baịbụl kwuru na ọgbakọ Ndị Kraịst banyere n’ oge udo .
Maka gịnị ?
Maka na “ ha na- eje ije n’ egwu Jehova , na- adịkwa ndụ n’ ụzọ kwekọrọ ná nkasi obi ha na- enweta site na mmụọ nsọ . ”
(
Ọrụ Ndịozi 9 : 31
) Mmụọ nsọ Chineke na- akpa ike dị egwu .
Chineke nwere ike iji ya kasie mmadụ obi n’ agbanyeghị ụdị nsogbu onye ahụ nwere .
Ekpere .
Baịbụl gwara anyị ka ‘ anyị ghara ichegbu onwe anyị banyere ihe ọ bụla . ’
Kama , ka anyị ‘ mee ka Chineke mara ihe anyị na- arịọ ; udo nke Chineke nke karịrị echiche niile ga- eche obi anyị na ike iche echiche anyị nche . ’
—
Ndị Filipaị 4 : 6 , 7
Ndị Kraịst Ibe Anyị
ga- akasili anyị obi n’ oge anyị nọ n’ ezigbo nsogbu .
Pọl onyeozi kwuru na Ndị Kraịst ibe ya bụ ‘ ndị na- enyere ya aka , na- eme ka ọ dị ike ’ n’ oge niile ọ nọ ná mkpa nakwa n’ oge niile a na- akpagbu ya .
—
Ndị Kọlọsi 4 : 11 ;
1 Ndị Tesalonaịka 3 : 7
Ma i nwere ike ịna-eche ma ihe ndị a hà nwere ike ịkasi mmadụ obi n’ eziokwu .
Ka anyị lebazie anya n’ otú ihe ndị a si kasie ndị ahụ anyị kwuburu gbasara ha n’ isiokwu nke mbụ obi .
I nwere ike ịchọpụta ihe hanwa chọpụtara , ya bụ , na Chineke ka na- emezu nkwa a o kwere .
Ọ sịrị : “ Dị ka nwoke nke nne ya na- akasi obi , otú ahụ ka mụ onwe m ga na- akasi unu obi . ”
—
Aịzaya 66 : 13
Otú Chineke Si Akasi Anyị Obi n’ Oge Nsogbu
MGBE A CHỤRỤ MMADỤ N’ ỌRỤ
“ M bịara na- arụ ọrụ ọ bụla m hụrụ .
Anyị kwụsịkwara ịna-emefu ego n’ ihe ndị na- adịghị anyị mkpa . ”
— Jonathan
Otu nwoke aha ya bụ Seth
kwuru , sị : “ A chụrụ mụ na Priscilla nwunye m n’ ọrụ otu mgbe .
Ihe anyị ji kpaa afọ anyị ruo afọ abụọ bụ obere ego ndị ezinụlọ anyị na- enye anyị nakwa ego anyị na- enweta n’ ọrụ ike kete o rie anyị na- arụ mgbe ụfọdụ .
Ihe a niile mere ka ike ụwa gwụ nwunye m , mụnwa ewerekwa ya na o nweghịzi uru m bara .
“ Ị̀ ma ihe nyeere anyị aka idi nsogbu a ?
Nwunye m na- agwakarị onwe ya ihe Jizọs kwuru na
Matiu 6 : 34
.
Jizọs sịrị na anyị ekwesịghị ịna-echegbu onwe anyị maka echi , n’ ihi na ụbọchị ọ bụla nwere nchegbu nke ya .
Ihe ọzọ nyeere nwunye m aka bụ ekpere ọ na- eji obi ya niile ekpe mgbe niile .
Ihe nyeere mụnwa aka bụ ihe e dere
n’ Abụ Ọma 55 : 22
.
Emere m ihe onye rọrọ abụ a mere .
Atụkwasịrị m Jehova ibu arọ m , ọ kwadokwara m .
Enwetala m ọrụ ọzọ ugbu a .
Ma , anyị anaghị ebi ndụ okomoko .
Anyị na- eme ihe Jizọs gwara anyị mee na
Matiu 6 : 20-22
.
Nke ka nke bụ na anyị abịarukwuola Chineke nso , hụkwuokwa ibe anyị n’ anya . ”
Otu nwoke aha ya bụ Jonathan kwuru , sị : “ Mgbe obere ahịa ezinụlọ m na- azụ dakpọrọ , obi ezughị m ike .
Ihe niile anyị tara ahụhụ kpakọta kemgbe afọ iri abụọ enweghịzi ihe ọ bụ n’ ihi otú ihe si sie ezigbo ike n’ obodo anyị n’ oge ahụ .
Ego bịara na- esere mụ na nwunye m okwu .
Ebe anyị chere na ụlọ ọrụ na- ahụ maka kaadị e ji azụrụ ihe n’ aka agaghị ekwe anyị jiri ya zụrụ ihe , obi akaghị anyị iji ya gaa zụwa ihe .
“ Ma Okwu Chineke na mmụọ nsọ ya nyeere anyị aka ime mkpebi ndị dị mma .
M bịara na- arụ ọrụ ọ bụla m hụrụ .
Anyị kwụsịkwara ịna-emefu ego n’ ihe ndị na- adịghị anyị mkpa .
Anyị bụ Ndịàmà Jehova .
Ndịàmà Jehova ibe anyị nyeere anyị aka n’ oge anyị na- ahụghị
tụrụ rachaa .
Ha nyekwaara anyị aka ịma na anyị ka bara uru . ”
MGBE DI NA NWUNYE GBASARA
Otu nwaanyị aha ya bụ Raquel kwuru , sị : “ Mgbe mụ na di m gbasara , obi gbawara m .
Iwe ana-eju m obi mgbe ọ bụla .
Ma , arịọrọ m Chineke ka o nyere m aka .
O nyekwaara m aka .
M na- ekpe ekpere ụbọchị ọ bụla .
Ọ na- abụ m kpechaa ekpere , Chineke enye m udo nke na- eme ka obi m jụrụ , ya adịzie m ka ò meziri obi m gbawara agbawa .
“ Okwu ya bụ́ Baịbụl nyekwaara m aka ịkwụsị iwe iwe na ibu iwe n’ obi .
Agbalịrị m ime ihe Pọl onyeozi kwuru na
Ndị Rom 12 : 21
.
Ebe ahụ kwuru , sị : ‘ Ekwela ka ihe ọjọọ merie gị , kama jiri ihe ọma na- emeri ihe ọjọọ . ’
“ E nwere oge anyị kwesịrị ‘ iwere na ihe efuola . ’
.
.
.
Kama ịna-echegbu onwe m , m bidoziri ịna-eme ihe ndị ga na- eme m obi ụtọ . ”
— Raquel
“ Otu nwoke ji Baịbụl nyere m aka ịma ihe m ga- eme .
O gosiri m ihe dị n’ Ekliziastis 3 : 6 ma meda obi sị m na e nwere oge anyị kwesịrị ‘ iwere na ihe efuola . ’
O siiri m ike ikweta ihe a ọ gwara m , ma , ọ bụ ihe m kwesịrị ịghọta .
Kama ịna-echegbu onwe m , m bidoziri ịna-eme ihe ndị ga na- eme m obi ụtọ . ”
E nwere ihe otu nwaanyị aha ya bụ Elizabeth kwuru mgbe ya na di ya gbasara .
O kwuru , sị : “ Mmadụ na di ya ma ọ bụ nwunye ya gbasaa , e kwesịrị inwe onye ga- akasi ya obi . ”
O kwukwara , sị : “ Otu ezigbo enyi m nwaanyị nyeere m aka .
Ọ na- abịa eleta m ụbọchị ọ bụla .
Ya bịarute , ya esoro m na- ebe ákwá , na- akasi m obi , na- agwakwa m okwu ndị mere ka m ghọta na a ka nwere ndị hụrụ m n’ anya .
O doro m anya na Jehova ji ya mee ka m nweta onwe m . ”
MGBE ỌRỊA MA Ọ BỤ NKÁ BỊARA
“ M kpechaara Jehova ekpere , ya ejiri mmụọ nsọ ya nye m ike . ”
— Luis
Luis anyị kwuru gbasara ya n’ isiokwu mbụ n’ akwụkwọ a na- arịa ọrịa obi , o nweekwala ugboro abụọ ọ fọrọ obere ka ọ nwụọ .
Ugbu a , a na- akwụnye ya akpa ikuku
oxygen
ruo awa iri na isii n’ ụbọchị ọ bụla ka ọ ghara ịnwụ .
O kwuru , sị : “ M na- ekpere Jehova ekpere mgbe niile .
M kpechaara Jehova ekpere , ya ejiri mmụọ nsọ ya nye m ike .
M kpee ekpere , ndụ na- abịa tọwa m ụtọ n’ ihi na m kweere na Chineke , marakwa na ihe gbasara m na- emetụ ya n’ obi . ”
Otu nwaanyị aha ya bụ Petra , onye karịrịla afọ iri asatọ , kwuru , sị : “ E nwere ọtụtụ ihe m na- achọ ime , ma anaghị m emeli ha .
Obi na- ajọ m njọ n’ ihi otú ike si agwụ m .
Ike na- agwụru m n’ ọkpụkpụ .
M na- aṅụzi ọgwụ ka mmiri ka m nwetatụ ike .
Ọ na- adịkarị m otú
ọ dị Jizọs mgbe ahụ ọ gwara Nna ya na ọ bụrụ na o kwere omume , ka o mee ka otu nsogbu ga- abịara ya gabiga .
Ma ihe Jehova mere bụ inye Jizọs ike .
Ọ na- enyekwa m ike .
Ekpere bụ ọgwụ m na- aṅụ ụbọchị ọ bụla .
M na- enwetatụ onwe m ma m gwachaa Chineke okwu . ”
—
Matiu 26 : 39
Otú ahụkwa ka ọ dị otu nwoke aha ya bụ Julian , onye rịarala ọrịa akwara ihe fọrọ obere ka ọ bụrụ afọ iri atọ .
O kwuru na ya na- anọzi n’ oche ndị ngwọrọ kama ịnọ n’ ezigbo oche , mana , na ndụ ya juru ya afọ n’ ihi na ya ji ya na- ejere ndị ọzọ ozi .
O kwukwara na ọ bụrụ na onye na- ahụju anya na- enye ndị ọzọ ihe , ọ ga na- enwe obi ụtọ .
Ọ sịrị na Jehova na- emezu nkwa o kwere anyị inye anyị ike n’ oge anyị nọ ná nsogbu .
Ọ dị ya otú ọ dị Pọl onyeozi , nke na o nwere ike ikwu , sị : ‘ N’ ihe niile , enwere m ike site n’ aka onye ahụ nke na- enye m ike . ’
—
Ndị Filipaị 4 : 13
MGBE MMADỤ NWỤRỤ
Otu nwoke aha ya bụ Antonio kwuru , sị : “ Mgbe papa m nwụrụ n’ ihe mberede okporo ụzọ , ọ dị m ka ọ̀ bụ ná nrọ .
Ọ nọ na- agara onwe ya , moto abịa kụrụ ya .
Ma , o nweghị ihe m ga- eme .
Papa m tụbọrọ ruo ụbọchị ise tupu ya anwụọ .
M na- agbalị ejide onwe m n’ ihu mama m , ma m na- ebe ezigbo ákwá ma naanị m nọrọ .
M nọ na- ajụ onwe m sị , ‘ Gịnị mere ihe a ji mee anyị ? ’
“ N’ oge ihe a mere , m nọgidere na- arịọ Jehova ka o nyere m aka idi ya nakwa ka o mee ka obi ruo m ala .
Nwayọọ nwayọọ , m nwetawara onwe m .
M chetara na Baịbụl kwuru na ‘ ihe a na- atụghị anya ya ’ nwere ike ịbịakwasị onye ọ bụla n’ ime anyị .
Ebe m ma na Chineke anaghị agha ụgha , obi siri m ike na m ga- ahụ papa m ọzọ mgbe ọ ga- akpọlite ndị nwụrụ anwụ n’ ọnwụ . ”
—
Ekliziastis 9 : 11 ;
Jọn 11 : 25 ;
“ Ọ bụ eziokwu na ụgbọelu ahụ kpọkaranụ gburu nwa anyị nwoke , anyị ka na- echeta oge ndị anyị na ya nọ na- enwe obi ụtọ . ”
— Robert
Robert anyị kwuru gbasara ya n’ isiokwu nke mbụ kwukwara ụdị ihe a .
O kwuru , sị : “ Mụ na Maribel nwunye m nwetara udo Jehova na- enye , nke e kwuru gbasara ya na
.
Anyị kpesiri ekpere ike , Jehova emee ka anyị nwee udo a .
Udo a mere ka anyị nwee ike ịgwa ndị nta akụkọ bịara gbaa anyị ajụjụ ọnụ na anyị nwere olileanya na a ga- akpọlite ndị nwụrụ anwụ .
Ọ bụ eziokwu na ụgbọelu ahụ kpọkaranụ gburu nwa anyị nwoke , anyị ka na- echeta oge ndị anyị na ya nọ na- enwe obi ụtọ .
Anyị na- agbalị ka oge ndị ahụ ghara ịpụ anyị apụ n’ obi .
“ Mgbe Ndịàmà Jehova ibe anyị gwara anyị na ha hụrụ anyị na tiivi ka anyị na- ekwu na anyị nwere okwukwe na a ga- akpọlite nwa anyị n’ ọnwụ , anyị gwara ha na ọ bụ ọtụtụ ekpere ha kpere n’ isi anyị nyeere anyị aka .
Ha ziteere anyị ọtụtụ ozi kasiri anyị obi .
O dokwara m anya na Jehova ji ha nyere anyị aka . ”
Ihe a niile ndị a kwuru gosiri na Chineke ga- akasili onye ọ bụla n’ ime anyị obi n’ agbanyeghị ụdị nsogbu bịaara ya .
Nsogbu ndị nke gịnwa kwanụ ?
Ụdị nsogbu ọ bụla ọ sọkwara ya bịara gị , o nwere onye ga- akasili gị obi .
Gbalịa rịọ Jehova ka o nyere gị aka .
Ọ bụ “ Chineke nke nkasi obi niile . ”
—
“ Ọ Bụ Jehova Nwe Agha A ”
O NWERE otu ụbọchị ndị agha obodo Devid hà gara agha , rute n’ ọgbọ agha , ezigbo ụjọ ejide ha , ha erie mbọ mbọ .
Ma , ka ha na- agbaghachi azụ , Devid si n’ etiti ha gbara na- aga n’ ọgbọ agha .
Gịnị menyere ndị agha ahụ ụjọ ?
Ọ ga- abụrịrị na Devid nụrụ ka ha ji ụjọ na- akpọ aha otu nwoke .
Nwoke ahụ gbara ajọ dimkpa .
O guzo na ndagwurugwu dị ebe ahụ .
O nwekwara ike ịbụ na Devid ahụtụbeghị onye gbara dimkpa ka nwoke ahụ .
Aha nwoke ahụ bụ Golayat .
Devid hụrụ ihe mere ụjọ ji na- atụ ndị agha ahụ .
Otú Golayat hà n’ ogologo na- atụ ụjọ .
Ọ bụrụgodị na o yighị uwe agha ya , ọ ga- adị arọ karịa ụmụ nwoke abụọ gbara agba .
Ma ugbu a , o yi uwe agha , jirikwa ngwá agha .
Ọ lụọla agha ọtụtụ afọ .
Ọ bụkwa dike n’ agha .
Ọ malitere ịma ndị agha Izrel aka .
Weregodị ya na ị nọ n’ elu ugwu na- anụ ka ọ na- ebigbọ , na- agwa ndị agha Izrel na Sọl bụ́ eze ha , ka ha bịa lusoo ya ọgụ .
Ọ nọ na- ama ndị Izrel aka ka ha kpọpụta otu nwoke ka ya na ya chịpụ ya .
—
1 Samuel 17 : 4-10
Ezigbo ụjọ jidere ndị agha Izrel .
Eze Sọl mawakwara jijiji .
Devid nụrụ na ọ karịala otu ọnwa kemgbe ndị agha Izrel nọ na- atụ ụjọ ibuso Golayat agha .
Ma ndị agha ndị Filistia ma ndị agha Izrel nọ nnọọ na- ele ibe ha ka Golayat na- ama ndị Izrel aka ụbọchị ọ bụla .
Ihe a Devid nụrụ wutere ya .
Devid weere ya na ọ bụ ihe ihere na eze Izrel , ndị agha Izrel na ụmụnne ya atọ ndị tọrọ ya na- atụ ụjọ .
Ihe kacha wute Devid abụghị na Golayat na- emenye ndị agha Izrel ihere , kama , ọ bụ na ọ na- akparị Jehova bụ́ Chineke Izrel .
Ma , oleekwanụ ihe Devid ka bụ́ nwatakịrị ga- emeli ?
Oleekwa ihe anyị ga- amụta n’ okwukwe Devid ?
—
1 Samuel 17 : 11-14
“ TEE YA MMANỤ , N’ IHI NA Ọ BỤ ONYE A ! ”
O nwere ihe mere ọtụtụ ọnwa tupu ndị Filistia abịa ibuso ụmụ Izrel agha .
Ihe a mere n’ otu mgbede Devid nọ n’ ugwu dị́ nso na Betlehem na- elekọta ìgwè atụrụ nna ya .
Devid nwere ike ịdị ihe dị ka afọ iri na asaa n’ oge ahụ .
Ọ bụ asa bọbọ , anya ya makwara mma .
Ọ na- abụ ya na- elekọta atụrụ , ebe niile daa jii , ya ebido kpọwa ụbọ akwara ya .
Ya na- ele ihe ndị Chineke kere , ya ejiri ụbọ akwara ya na- eto Chineke .
O megidere ihe a bụrụzie ọkà n’ ịgụ egwú na ịkpọ ụbọ akwara .
Ná mgbede ahụ Devid nọ na- elekọta atụrụ nna ya , nna ya ziri ozi ka ọ lọta ozugbo .
—
1 Samuel 16 : 12
Mgbe ọ lọrutere , ọ hụrụ Jesi nna ya ka ya na otu agadi nwoke na- ekwu okwu .
Aha agadi nwoke ahụ bụ Samuel .
Ọ bụ ezigbo onye amụma .
Jehova gwara ya ka ọ gaa n’ ụlọ Jesi tee otu n’ ime ụmụ ya ndị nwoke mmanụ .
Onye ọ ga- ete mmanụ ga- abụ eze ga- anọchi Sọl .
Tupu Devid abịarute , Samuel ahụla ụmụnne ya ndị nwoke asaa tọrọ ya , ma , Jehova gwara Samuel na ọ bụghị ha ka ya họọrọ .
Mgbe Devid bịarutere , Jehova gwara Samuel , sị : “ Tee ya mmanụ , n’ ihi na ọ bụ onye a ! ”
Ka ụmụnne Devid ndị nwoke nọ na- ele ihe ga- emenụ , Samuel weere mpi mmanụ nke mmanụ pụrụ iche juru , wụsa Devid mmanụ ahụ n’ isi .
Si mgbe ahụ gawa , ndụ Devid gbanwere .
Baịbụl kwuru , sị : “ Mmụọ Jehova wee malite ịkpa ike n’ ahụ́ Devid malite n’ ụbọchị ahụ gaa n’ ihu . ”
—
1 Samuel 16 : 1 ,
5-11 ,
13
Devid ji obi umeala kwuo na ọ bụ Jehova mere ka o gbuo anụ ọhịa ndị ahụ
Devid ò bidoro chọsiwe ike ịchị ?
Mba .
Ọ nọ na- echere mgbe mmụọ Jehova ga- eme ka ọ mara na oge eruola ka ọ malite ịchị .
Ọ gawakwara na- azụ atụrụ ọ na- azụ .
Ọ na- eji obi ya niile arụ ọrụ a .
O nwekwara obi ike .
E nwere oge ọdụm bịara buru atụrụ n’ ìgwè atụrụ nna ya , nweekwa mgbe anụ ọhịa bea bịara buru atụrụ ha .
Ihe Devid mere n’ oge ndị ahụ abụghị ịnọ n’ ebe dị anya na- achọ otú ọ ga- esi achụpụ anụ ọjọọ ndị a .
Kama , ọ chụwara ha , kụgbuo ha , ma napụta atụrụ ndị ahụ .
—
1 Samuel 17 : 34-36 ;
Aịzaya 31 : 4
Obere oge ihe ndị a mechara , Eze Sọl ziri ozi ka Devid bịa hụ ya .
Ọ nụla akụkọ gbasara ihe ndị Devid mere .
Ọ bụ eziokwu na Sọl ka bụ dike n’ agha , Jehova anọnyereghịzi ya n’ ihi na o nupụụrụ ya isi .
Jehova napụrụ Sọl mmụọ nsọ o nyeburu ya .
Ọ bụzi mmụọ na- adịghị mma na- achị ya , nke mere na ọ na- ewekarịzi iwe ọkụ , na- enyo onye ọ bụla enyo , na- emekwa ihe ike .
Mgbe ọ bụla mmụọ a na- adịghị mma banyere n’ ime Sọl , egwú na- eme ka o nweta onwe ya .
Ụfọdụ ndị na- ejere Sọl ozi gwara ya na ha nụrụ na Devid ma akpọ ụbọ akwara nakwa na ọ bụ dike n’ agha .
Ọ bụ ya mere o ji sị Devid bịa hụ ya .
O mechakwara mee Devid otu n’ ime ndị na- akụrụ ya egwú n’ obí ya , meekwa ya onye na- eburu ya ihe agha .
—
1 Samuel 15 : 26-29 ;
16 : 14-23
Ndị na- eto eto karịchaa nwere ọtụtụ ihe ha ga- amụta n’ aka Devid .
Otu ihe bụ na o ji oge ndị o ji ezu ike na- amụ gbasara ihe ndị ga- eme ka ya na Jehova dịkwuo ná mma .
Ihe ọzọ bụ na o ji nwayọọ nwayọọ mụọ aka ọrụ ndị mere ka e nwee ike iwere ya n’ ọrụ .
Ma nke kachanụ bụ na o kwere ka mmụọ Jehova na- edu ya .
Anyị niile kwesịrị ịmụta ịna-eme ka ya .
—
Ekliziastis 12 : 1
“ KA OBI GHARA ỊWỤBA ONYE Ọ BỤLA N’ AFỌ ”
Mgbe Devid bidoro ịrụ n’ obí eze Sọl , ọ na- eme , ya gụrụ gụrụ , ya agaa ụlọ ha gaa lekọta atụrụ nna ya .
Mgbe ụfọdụ , ọ na- anọ ọdụ tupu ya alọta .
Ọ bụ n’ otu n’ ime oge ndị ahụ ọ gara ụlọ ha ka Jesi nna ya gwara ya ka ọ gaa lee otú ụmụnne ya atọ so ná ndị agha Sọl mere .
Devid mere ihe nna ya gwara ya , kwakọjuo ihe ọ ga- enye ụmụnne ya ndị ahụ , gawa na Ndagwurugwu Ila bụ́ ebe ha nọ n’ ọgbọ agha .
Ọ bụ mgbe ọ bịarutere ka ihe ahụ anyị kọrọ ná mmalite isiokwu a mere .
Ọ hụrụ na ma ndị agha Izrel ma ndị agha Filistia nọcha na- ele ibe ha .
Ndị Filistia guzo n’ ugwu dị́ n’ otu akụkụ nke ndagwurugwu ahụ , ndị Izrel eguzoro n’ ugwu dị́ n’ akụkụ ya nke ọzọ .
—
1 Samuel 17 : 1-3 ,
15-19
Ihe a na- emenụ were Devid ezigbo iwe .
Ọ ga- abụ na ọ nọ na- ajụ onwe ya ihe mere ndị agha nke Chineke dị ndụ ga- eji na- agbara mmadụ nkịtị ọsọ , nke ka nke , onye na- ekpere arụsị .
Devid weere ya na Golayat na- akparị Jehova .
O bidoziri jụwa ndị agha nọ ya nso ihe a ga- emere onye meriri Golayat .
Mgbe ihe a ọ na- ajụ febara Elayab bụ́ ọkpara nne ya ntị , ya abawara Devid , sị na ihe mere o ji bịa ebe ahụ agwụla ka ọ hụ otú agha na- adị .
Ma Devid sịrị ya : “ Gịnịkwa ka m mere ugbu a ?
Ọ́ bụghị naanị okwu ka m kwuru ? ”
Mgbe o kwuchara ihe a , ya atụgharịa gwa ndị agha ndị ọzọ otu ihe ahụ ọ gwara ndị nke mbụ , ruo mgbe mmadụ gwara Sọl ihe ọ nọ na- ekwu .
Sọl gwaziri ha ka ha kpọta Devid .
—
1 Samuel 17 : 23-31
Mgbe Devid bịarutere , ọ gwara eze okwu gbara ya ume gbasara Golayat .
Ọ gwara ya , sị : “ Ka obi ghara ịwụba onye ọ bụla n’ afọ . ”
Obi awụnyela Sọl na ndị agha ya n’ afọ kemgbe n’ ihi Golayat .
Ọ ga- abụ na ha
lewara otú Golayat hà tụwazie ụjọ .
Ha weere ya na ọ ga- emeri ha n’ otu ntabi anya n’ ihi na ọ kagburu ha akagbu , jirikwa ngwá agha .
Ma , Devid echeghị otú ahụ .
Otú Devid si lee ihe anya dị iche .
Ọ bụ ya mere o ji kwuo na ya ga- alụso Golayat agha .
—
1 Samuel 17 : 32
Ma Sọl ekwetaghị .
Ọ sịrị : “ Ị gaghị enwe ike ịga zute onye Filistia nke a lụso ya ọgụ , n’ ihi na ị ka bụ nwata , ma ya onwe ya bụ dike n’ agha malite n’ oge ọ bụ nwata . ”
Ma , Devid ọ̀ bụ nwata n’ eziokwu ?
Mba .
Ma , o rubeghị ịba amị , ọ ga- abụkwa na ọ dị obere n’ anya .
Ma , a marala Devid amara ka dike n’ agha .
O nwekwara ike ịbụ na ọ dị ihe dị ka afọ iri na asaa n’ oge ahụ .
—
1 Samuel 16 : 18 ;
17 : 33
Devid gwara Sọl gbasara otú o si gbuo ọdụm na anụ ọhịa bea .
Devid ò ji ihe a o mere na- etu ọnụ ?
Mba .
Devid ma onye nyeere ya aka igbu anụ ọhịa ndị ahụ .
Ọ sịrị : “ Jehova , bụ́ onye napụtara m n’ aka ọdụm nakwa n’ aka anụ ọhịa bea , ọ bụ ya ga- anapụta m n’ aka onye Filistia nke a . ”
Sọl mechara kweta , gwazie Devid , sị : “ Gawa , ka Jehova nọnyekwara gị . ”
—
1 Samuel 17 : 37
Ị̀ ga- achọ ka okwukwe gị sie ike ka nke Devid ?
Ọ bụrụ na ị ga- achọ , i kwesịrị ịghọta na okwukwe Devid adịghị ka ebe mmadụ mụ anya na- arọ nrọ .
O nwere okwukwe na Chineke n’ ihi na ọ ma ya nke ọma , hụkwa ihe ndị o meerela ya .
Ọ ma na Jehova bụ Onye na- echebe ndị ya na Onye na- emezu nkwa ya .
Ọ bụrụ na anyị chọrọ inwe ụdị okwukwe a , anyị kwesịrị ịnọgide na- amụ banyere Chineke e dere okwu ya na Baịbụl .
Ọ bụrụkwa na anyị na- eme ihe ndị anyị na- amụta , ihe ọma ndị anyị ga- enweta ga- emekwa ka okwukwe anyị na- esikwu ike .
—
Ndị Hibru 11 : 1
“ JEHOVA GA- ENYEFE GỊ N’ AKA M ”
Ihe mbụ Sọl mere bụ iyiwe Devid uwe agha nke yanwa na- eyi .
O yichara nke ahụ Golayat yi .
E ji ọla kọpa mee ya .
O nwekwara ike ịbụ na o nwere akpịrịkpa ndị dị n’ elu ibe ha .
Ma , mgbe Devid chọrọ ịgawa , o nwelighị ike ịga ebe ọ bụla , n’ ihi na ihe agha ndị o ji na uwe agha ahụ o yi na- anyị ya arọ .
A zụbeghị Devid ka ọ bụrụ onye agha , n’ ihi ya , iyi uwe agha amabeghị ya ahụ́ , ma ya fọzie iyi uwe agha Sọl , bụ́ onye kacha ndị Izrel niile ogologo .
(
1 Samuel 9 : 2
) O yipụziri ihe niile ahụ , ma yiri uwe o yi na- elekọta atụrụ gawa .
—
1 Samuel 17 : 38-40
Devid weere mkpara o ji azụ atụrụ , koro akpa ya n’ ubu , ma were èbè ya .
Mmadụ nwere ike ịna-eche sị : “ Oleekwanụ ihe Devid ga- ejili èbè mee ?
Ma nke bụ́ eziokwu bụ na ọ na- akpa ike dị egwu .
Èbè bụ obere akpụkpọ anụ ma ọ bụ obere ákwà nwere oghere e kegidere eriri n’ isi ya abụọ .
Ndị ọzụzụ atụrụ na- eji ya egbu anụ ndị bịara igbu atụrụ ha .
Ha na- ewere nkume tinye n’ etiti obere ákwà ahụ , fegharịa ya gburugburu isi ha ma hapụzie otu n’ ime eriri abụọ ahụ ka nkume ahụ gbapụ .
Nkume ahụ na- efere gaa tụọ n’ ihe a chọrọ ka ọ tụọ na ya .
N’ ihi otú a èbè si akpa ike , a na- enwe ndị agha ụfọdụ a na- azụ ka ha jiri ya lụọ agha mgbe ụfọdụ .
Ozugbo Devid werechaara ihe ndị a , ọ gawara ịlụso onye iro ya ahụ ọgụ .
Were ya ugbu a na ị na- ahụ Devid ka ọ na- ekpesi ekpere ike , hulata n’ akụkụ iyi ndagwurugwu ahụ , tụtụrụ nkume ise kacha akwọ mụrụmụrụ .
Mgbe ọ tụtụtachara nkume ise a , ọ gbaara ọsọ gawa n’ ọgbọ agha .
Olee otú obi dị Golayat mgbe ọ hụrụ onye na- abịa ịlụso ya agha ?
Baịbụl kwuru , sị : “ Ọ malitere ileda ya anya n’ ihi na ọ bụ nwata , na- achakwa ọbara ọbara ma maa mma ile anya . ”
Golayat bidoro bawara Devid , sị ya : “ M̀ bụ nkịta , mere i ji jiri mkpara na- abịa izute m ? ”
Ọ ga- abụ na Golayat hụrụ mkpara Devid ji , ma ọ hụghị èbè ahụ o ji .
O bidoro iji aha chi ndị Filistia na- akọcha Devid .
O kwuru na ọ ga- egbu Devid ma were anụ ahụ́ ya nye anụ ufe nke eluigwe na anụ ọhịa .
—
1 Samuel 17 : 41-44
Ma , Devid gwara Golayat , sị : “ I ji mma agha na ube na árọ̀ na- abịa izute m , ma m ji aha Jehova nke ụsụụ ndị agha , bụ́ Chineke nke ndị agha Izrel , onye ị maworo aka , na- abịa izute gị . ”
Ruokwa taa , ndị mmadụ weere ya na ihe a Devid kwuru gosiri na o nwere okwukwe siri ike na Chineke .
Devid ma na ike mmadụ na ngwá agha adịghị ezigbo mkpa n’ agha ahụ .
Ọ ma na Golayat akparịala Jehova , n’ ihi ya , Jehova ga- eme ya ihe .
Ọ bụ ya mere Devid ji kwuo “ na ọ bụ Jehova nwe agha a . ”
—
1 Samuel 17 : 45-47
Devid hụrụ na Golayat gbara ajọ dimkpa , hụkwa ngwá agha o ji .
Ma , Devid ekweghị ka ihe ndị a menye ya ụjọ .
O kweghịkwa ka ha mee ka obi wụnye ya
n’ afọ otú o mere Sọl na ndị agha Izrel .
Devid ejighị onwe ya tụnyere Golayat .
Kama o lere Golayat lee Jehova ma hụ na o nweghị ihe Golayat bụ .
Golayat dị ihe dị ka mita atọ n’ ogologo .
Ọ ka ndị niile ọzọ nọ ebe ahụ ogologo .
Ma , Golayat ọ̀ ha ka onye ma e jiri ya tụnyere Ọkaakaa eluigwe na ụwa ?
N’ eziokwu , n’ anya Chineke , mmadụ niile dị ka ụkpara .
Ọ bụkwa otú ahụ ka Golayat dị n’ anya Chineke .
Jehova na- agakwa imemila ya .
Devid gbaara ọsọ gawa n’ ebe onye iro ya ahụ nọ , tinye aka n’ akpa ya , wepụta otu nkume , tinye ya n’ èbè ya , na- efegharị ya gburugburu isi ya .
Golayat bịawara nso ebe Devid nọ , o nwekwara ike ịbụ na ọ nọ nso n’ azụ onye bu ọta ukwu ya .
E nwere ike ịsị na ogologo Golayat bụụrụ ya nsogbu n’ ihi na onye na- eburu ya ọta ukwu agaghị ewelili ọta ahụ elu otú ọ ga- enwe ike igbochi ihe ịtụ Golayat n’ isi .
Ọ bụkwa ebe ahụ ka Devid chọrọ ịtụ ya nkume ahụ .
—
Devid hụrụ na o nweghị ihe Golayat bụ ma e jiri ya tụnyere Jehova Chineke
Devid gbapụziri nkume ahụ dị́ n’ èbè ya , nkume ahụ agawa ebe ọ chọrọ ka ọ tụọ .
Jehova mere ka naanị otu nkume ahụ Devid gbapụrụ gbata Golayat ozugbo .
Nkume ahụ tụrụ ya n’ egedege ihu ma bamie n’ egedege ihu ya .
Dimkpa ahụ bụ azụ eru ala , dara n’ ala , kpuo ihu n’ ala .
Ọ ga- abụ na ụjọ jidere onye na- eburu ya ọta ukwu , ya agbalaga .
Devid gbaara ọsọ bịarute ebe Golayat nọ , mịrị mma agha Golayat , gbupụ ya isi .
—
1 Samuel 17 : 48-51
Sọl na ndị agha ya tiwere mkpu na ha emeriela , katazie obi chụrụ ndị Filistia gawa .
Ihe Devid gwara Golayat emeela .
Ọ gwara ya , sị : “ Jehova .
.
.
ga- enyefekwa
unu
n’ aka anyị . ”
—
1 Samuel 17 : 47 ,
52 , 53
Ma , ndị na- efe Chineke taa anaghị alụ agha .
Chineke achọghịzi ka ha na- alụ agha .
(
Matiu 26 : 52
) Ma , anyị ka kwesịrị iṅomi okwukwe Devid .
Anyị kwesịrị iwere Jehova otú Devid si were ya .
Anyị kwesịkwara ịghọta na Jehova bụ naanị Chi anyị kwesịrị ife ma na- atụ egwu ya .
Mgbe ụfọdụ , o nwere ike ịdị anyị ka nsogbu bịaara anyị hà karịrị anyị , ma o nweghị nsogbu anyị Jehova na- agaghị enweli ike ịnapụta anyị na ya .
Ọ bụrụ na anyị ewere Jehova ka Chineke anyị , nwee okwukwe na ya otú Devid nwere , e nweghị nsogbu ọ bụla kwesịrị imenye anyị ụjọ .
O nweghị ihe nyịrị Jehova .
Akụkọ Devid na Golayat , Ò Mere Eme n’ Eziokwu ?
1 | Mmadụ ò nwere ike ịdị ihe dị ka mita atọ n’ ogologo ?
Baịbụl kwuru na Golayat dị “ kubit isii na otu ntụ ọbụ aka n’ ogo . ”
(
) Otu kubit bụ sentimita iri anọ na anọ na ọkara ; otu ntụ ọbụ aka bụ ihe dị ka sentimita iri abụọ na abụọ .
Nke a pụtara na Kubit isii ma ọ bụ narị sentimita abụọ na iri isii na asaa na otu ntụ ọbụ aka ma ọ bụ sentimita iri abụọ na abụọ bụ ihe dị ka mita atọ .
Ụfọdụ ndị na- ekwu na o nweghị otú Golayat ga- esi haruo otú ahụ .
Chebagodịrị ihe a echiche : N’ oge anyị a , nwoke a na- ahụbeghị onye ka ya ogologo dị ihe karịrị mita abụọ na ọkara n’ ogologo .
Ọ̀ bụ na ọ gaghị ekwe omume na Golayat ji ihe dị ka sentimita iri na ise ka ya ogologo ?
Golayat bụ otu n’ ime ụmụ ndị Refeyim .
Ndị Refeyim na- agba ajọ dimkpa .
N’ agbata afọ 1201 na afọ 1300 Tupu Oge Ndị Kraịst , otu akwụkwọ e dere n’ Ijipt kwuru na ụfọdụ ndị ọchịagha a na- atụ egwu n’ obodo Kenan dị ihe dị ka mita abụọ na ọkara n’ ogologo .
Ihe a niile gosiri na n’ agbanyeghị na o nweghị onye ọzọ a hụrụla toro ogologo ka Golayat , ọ pụtaghị na Golayat e torughị ogologo otú ahụ Baịbụl kwuru .
2 | Ò nwedịrị onye bụ́ Devid a kọrọ akụkọ ya na Baịbụl ?
E nwere oge ndị ọkà mmụta nọ na- achọ ebe ha ga- agbakwasị ụkwụ sị na akụkọ Eze Devid bụ akụkọ ifo , ma ha achọtalighị ya .
Otu ihe gosiri na akụkọ Devid mere eme bụ na ndị na- amụ banyere ihe ndị mgbe ochie hụrụ ebe e dere “ ụlọ Devid ” n’ otu ihe e dere n’ oge ochie .
Ihe Jizọs Kraịst kwuru gbasara Devid gosikwara na e nwere onye bụ́ Devid .
(
Matiu 12 : 3 ;
22 : 43-45
) Ihe ọzọ bụ na e nwere ebe abụọ na Baịbụl a nọ na- akpọ ezinụlọ ndị Jizọs si iji gosi na ọ bụ ya bụ Mesaya , a kpọọ aha Eze Devid .
(
Matiu 1 : 6-16 ;
Luk 3 : 23-31
) O doro anya na e nwere onye bụ́ Devid .
3 | Ebe ndị e kwuru na a nọ lụọ agha ahụ hà dị adị ?
Baịbụl kwuru na a lụrụ agha ahụ na Ndagwurugwu Ila .
Ma ọ kapịkwuru ebe ọ bụ ọnụ .
O kwuru na ndị Filistia mara ụlọikwuu ha n’ ugwu dị́ n’ agbata obodo Soko na obodo Azika .
Ndị Izrel guzo n’ ugwu chere ihu n’ ugwu nke ndị Filistia nọ , ndagwurugwu Ila dịkwa n’ etiti ha .
Ebe ndị a hà dị adị ?
Otu nwoke gara ebe ahụ na nso nso a kwuru , sị : “ Onye kpọgharịrị anyị abụghị onye chọọchị .
Ọ kpọ anyị gaa na Ndagwurugwu Ila .
Anyị garuru n’ ọnụ ọnụ otu ugwu dị́ ebe ahụ .
Ka anyị nọ na- ele ndagwurugwu ahụ , ọ sịrị anyị gụọ
.
Ọ tụziiri anyị aka n’ ófè ndagwurugwu ahụ ma sị : ‘ N’ aka ekpe ebe ahụ ka obodo Soko dakpọrọ adakpọ dị . ’
Ọ tụgharịkwara sị anyị , ‘ N’ aka nri ka obodo Azika dakpọrọ adakpọ dị .
Ndị Filistia mara ụlọikwuu n’ agbata obodo abụọ ahụ , n’ ugwu nke chere unu ihu .
N’ ihi ya , ọ ga- abụ na ebe a anyị guzo bụ ebe ndị Izrel mara ụlọikwuu . ’
M nọ na- agwa onwe m na ọ ga- abụ na ebe ahụ m guzo bụ ebe Sọl na Devid guzo mgbe ahụ .
Mgbe anyị si n’ ugwu ahụ rịdata , na- aga na ndagwurugwu ahụ , anyị gafere ebe mmiri na- esi asọfe , ma ọ bụzi ala akọrọ , bụrụkwa nkume nkume .
Ozugbo ahụ , m ji uche m na- ahụ ka Devid hulatara tụtụrụ nkume ise na- akwọ mụrụmụrụ , nke o ji otu n’ ime ha gbuo Golayat . ”
Obi tọrọ nwoke a ụtọ na ihe niile Baịbụl kọrọ gbasara Devid na Golayat bụ eziokwu .
Otú ahụkwa ka ọ dị ọtụtụ ndị taa .
O nweghị ebe mmadụ ga- agbakwasị ụkwụ sị na akụkọ a emeghị eme .
Ndị a kọrọ akụkọ ha nwere oge ha dịrị ndụ , ebe ndị a kọrọ ihe niile nọ mee dịkwa adị .
Nke ka nke bụ na akụkọ a so n’ Okwu Chineke e ji ike mmụọ nsọ dee .
O si n’ aka Chineke nke eziokwu , Onye “ na- apụghị ịgha ụgha . ”
—
Taịtọs 1 : 2 ;
2 Timoti 3 : 16
M Na- ewebu Iwe Ọkụ , Na- alụkwa Ọgụ
NDỤ M BIRI NA MBỤ :
A mụrụ m n’ obodo Siudad Mante .
Ọ bụ obere obodo mara mma dị́ na steeti Tamaulipas dị na Meksiko .
Ndị obodo anyị na- emesapụ aka , dịrịkwa obiọma .
Ma , ndị ọjọọ juru na ya anaghị ekwe ndị mmadụ ṅụrụ mmiri tọgbọ iko .
Anyị dị ụmụ nwoke anọ n’ ezinụlọ anyị .
Abụ m nke abụọ .
Ndị mụrụ m mere m baptizim na Chọọchị Katọlik .
M mechara soro ná ndị òtù ukwe na parish anyị .
M chọrọ ime ihe dị Chineke mma n’ ihi na achọghị m ịga ọkụ ala mmụọ .
Papa m na mama m gbasara mgbe m dị afọ ise , papa m ahapụ anyị .
Ihe a o mere wutere m , meekwa ka obi gbawaa m .
Aghọtaghị m ihe mere o ji hapụ anyị ebe anyị hụrụ ya n’ anya .
Ihe mama m bịaziri na- eme bụ , ya gaa ọrụ , ya anọọ ogologo oge ka o nwee ike inweta ego ọ ga- eji elekọta mụ na ụmụnne m ndị ọzọ .
M jizi ohere ahụ na- ahapụ ịga akwụkwọ mgbe ụfọdụ ma soro ndị tọrọ m na- akpagharị .
Ha kụziiri m ịdụ ikwu , ise sịga , izu ohi na iti ọkpọ .
Ebe m chọrọ ka ndị ọzọ na- atụ m ụjọ , m mụrụ otú e si eti ọkpọ , otú e si agba mgba , otú e si agba karat nakwa otú e si e ji ngwá ọgụ alụ ọgụ .
M bidoro ịna-alụ ọgụ aghara aghara .
M na- ejikarị égbè alụ ọgụ .
O nwekwara mgbe ụfọdụ a na- akụ m ọ́ dị ndụ ọnwụ ka mma , ahụ́ m niile abụrụ ọbara ọbara , a hapụ m n’ okporo ámá .
Obi na- amapụ mama m ma ya hụ ebe m tọgbọ n’ okporo ámá .
Ọ na- eburu m ozugbo gawa ụlọ ọgwụ .
Mgbe m dị afọ iri na isii , otu enyi m nwoke aha ya bụ Jorge bịara n’ ụlọ anyị .
Mụ na ya matara mgbe anyị ka dị obere .
Ọ gwara anyị na ya bụzi Onyeàmà Jehova nakwa na o nwere ihe dị mkpa ọ chọrọ ịgwa anyị .
O bidoro jiri Baịbụl gwawa anyị ihe ndị o kweere .
Agụtụbeghị m Baịbụl mbụ , obi tọkwara m ụtọ mgbe o si na Baịbụl gwa m aha Chineke na ihe ndị Chineke zubere ime .
Ọ gwara anyị ka ọ mụwara anyị Baịbụl , anyị ekweta .
OTÚ BAỊBỤL SI GBANWEE NDỤ M :
Obi ruru m ala mgbe m mụtara na ọkụ ala mmụọ adịghị nakwa na Baịbụl ekwughị gbasara ya .
(
Abụ Ọma 146 : 4 ;
Ekliziastis 9 : 5
) Ozugbo m mụtara ya , m malitere iji obi m niile na- atụ Chineke egwu , ọ bụghịzi nke
m na- atụbu ya n’ ihi na achọghị m ịga ọkụ ala mmụọ .
M bịaziri were ya ka Nna hụrụ m n’ anya , onye chọrọ ka ihe gaziere ụmụ ya .
Ka m nọ na- amụ Baịbụl , achọpụtara m na o nwere àgwà m ụfọdụ m kwesịrị ịgbanwe .
M kwesịrị ịmụta ịdị umeala n’ obi , kwụsịkwa ịna-alụ ọgụ ma a kpasuo m iwe .
Otu ihe nyeere m aka bụ ihe e dere ná
1 Ndị Kọrịnt 15 : 33
, ebe sịrị na mkpakọrịta ọjọọ “ na- emebi àgwà ọma . ”
O mere ka m ghọta na tupu mụ enwee ike ịgbanwe àgwà ọjọọ m , m ga- akwụsịrịrị iso ndị ọjọọ na- akpa .
Akwụsịziri m iso ndị enyi m mbụ akpa , metezie Ndị Kraịst ibe m enyi .
Ndị Kraịst ibe m a nwee nghọtahie , ha anaghị alụ ọgụ , kama , ha na- esi otú Baịbụl kwuru ka e si kpezie kpezie .
Amaokwu Baịbụl ndị ọzọ nyeere m aka bụ
Ndị Rom 12 : 17-19
.
Ebe ahụ sịrị : “ Unu ejila ihe ọjọọ akwụ onye ọ bụla ụgwọ ihe ọjọọ .
.
.
.
Ọ bụrụ na o kwere omume , ọ bụrụhaala na ọ dị unu n’ aka , unu na mmadụ niile dịrị n’ udo .
.
.
.
Unu abọrọla onwe unu ọbọ , .
.
.
n’ ihi na e dere , sị : ‘ “ Ọ bụ m nwe ịbọ ọbọ ; m ga- akwụ ụgwọ , ” ka Jehova kwuru . ’ ”
M bịara ghọta na Jehova ga- eme ka ihe ọjọọ kwụsị n’ oge ọ chọrọ nakwa otú o si chọọ ya .
M jizi nwayọọ nwayọọ , kwụsị ịlụ ọgụ .
Anaghị m echefu ihe mere n’ otu mgbede m na- alọta ụlọ echefu .
Ụfọdụ ụmụ okorobịa nọ́ n’ òtù ndị ha na ndị òtù m nọbu na ya na- alụ ọgụ bịara chọwa m okwu .
Onyeisi ha kụrụ m ihe n’ azụ , sị m : “ Ngwa , kụgwara m ! ”
M kpeere Jehova ekpere ozugbo n’ obi m , sị ya nyere m aka idi mkparịa a .
Ọ bụ eziokwu na ọ nọ na- enu m enu ka m kụgwara ya , m mechara hapụ ya gawa .
Echi ya , m hụrụ onyeisi ha ahụ ka naanị ya so .
Iwe eju m obi , mụ achọwa imegwara ya .
Ma , m kpeere Jehova ekpere ọzọ ka o nyere m aka ijide onwe m .
Ihe m na- atụghị anya ya meziri .
Onyeisi ha ahụ bịakwutere m , sị m : “ Biko ewela iwe maka ihe ahụ m mere gị ná mgbede ụnyaahụ .
Ị̀ ma na m na- achọ otú m ga- esi adị ka gị ?
M chọrọ ịmụ Baịbụl . ”
Obi tọrọ m ezigbo ụtọ na m gbalịrị jide onwe m .
E bidoziri mụwara ya Baịbụl .
O wutere m na ụmụnne m na mama m kwụsịrị ịmụ Baịbụl mgbe ahụ .
Ma , m nọgidere na- amụ Baịbụl .
Ekpebiri m na mee elu mee ala , agaghị m akwụsị ịmụ Baịbụl .
Ama m na iso ndị Chineke na- akpa ga- eme ka obi ruo m ala , meekwa ka m nweta ụdị ndị m chọrọ ka mụ na ha na- anọ .
M nọgidere na- amụ Baịbụl .
N’ afọ 1991 , e mere m baptizim , mụ aghọọ Onyeàmà Jehova .
URU NDỊ M RITERELA :
Abụbu m onye iwe ọkụ , na- alụkarị ọgụ , na- achọkarịkwa ka okwu bie n’ ọnụ m .
Ma , Okwu Chineke agbanweela ndụ m kpamkpam .
Ugbu a , m na- ezi onye ọ bụla chọrọ ịnụ ihe Baịbụl kwuru ozi ọma gbasara otú ha na ibe ha ga- esi na- adị n’ udo .
M na- ekwusa ozi ọma oge niile kemgbe afọ iri abụọ na atọ ugbu a .
O nwere oge m gara rụtụ ọrụ n’ alaka ụlọ ọrụ Ndịàmà Jehova dị́ na Meksiko .
Mgbe m nọ ebe ahụ , m matara otu nwa agbọghọ bụkwa Onyeàmà Jehova .
Aha ya bụ Claudia .
Mụ na ya lụkwara n’ afọ 1999 .
Obi dị m nnọọ ụtọ na Jehova ji ezigbo nwaanyị gọzie m .
N’ oge ahụ , mụ na nwunye m nọ n’ ọgbakọ Ndịàmà Jehova na- eji asụsụ ndị ogbi nke Meksiko amụ ihe .
Anyị na- enyere ndị ogbi nọ́ ebe ahụ aka ịmụta gbasara Jehova .
E mechara gwa anyị ka anyị kwaga Beliiz gaa kwusawa ozi ọma .
Ọ bụ eziokwu na anyị anaghị ebi ndụ okomoko , anyị nwere ihe niile na- eme ka obi na- atọ anyị ụtọ .
O nweghị ọrụ na- atọ anyị ụtọ ka ozi anyị na- eje ebe a .
Mama m na Ndịàmà Jehova maliteghachịrị ịmụ Baịbụl , ya emechaakwa mee baptizim .
Nwanne m nwoke nke tọrọ m na nwunye ya na ụmụ ha atọ bụ Ndịàmà Jehova ugbu a .
Mgbe m ghọrọ Onyeàmà Jehova , mụ na ụfọdụ ndị bụbu ndị enyi m malitere ịmụ Baịbụl .
Ha bụkwa Ndịàmà Jehova ugbu a .
Ọ na- ewute m na ụfọdụ ndị ezinụlọ anyị nwụrụ n’ ihi na ha akwụsịghị iwe iwe ọkụ .
Á sị na agbanweghị m , ònye manụ ma m gaara adị ndụ ruo ugbu a ?
M na- ekele Jehova maka ime ka m mata ya , matakwa ndị na- efe ya .
Ha ji ndidi na obiọma nyere m aka ime ihe Baịbụl kwuru .
Gịnị Ka Baịbụl Kwuru ?
Gịnị bụ Alaeze Chineke ?
ỤFỌDỤ NDỊ NA- EKWU
na ọ bụ ihe dị mmadụ n’ obi ; ndị ọzọ ana-ekwu na ọ bụrụ na ụmụ mmadụ emee ka udo dịrị n’ ụwa , mmadụ na ibe ya adịrịkwa ná mma , na alaeze abịala .
Gịnị ka i chere ?
IHE BAỊBỤL KWURU
“ Chineke nke eluigwe ga- eme ka otu alaeze nke a na- agaghị ebibi ebibi malite ịchị .
.
.
.
Ọ ga- egwepịa alaeze ndị a niile [ ụmụ mmadụ hiwere ] . ”
(
Daniel 2 : 44
) Alaeze Chineke bụ ọchịchị dị adị .
IHE ỌZỌ ANYỊ GA- AMỤTA NA BAỊBỤL
Alaeze Chineke ga- esi n’ eluigwe na- achị ụwa .
—
Matiu 10 : 7 ;
Luk 10 : 9
Chineke ga- eji Alaeze ya mezuo uche ya n’ eluigwe nakwa n’ ụwa .
—
Matiu 6 : 10
Olee mgbe Alaeze Chineke ga- abịa ?
OLEE IHE Ị GA- AZA ?
N’ oge na- adịghị anya
Echeghị m na ọ ga- abịa
“ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ”
(
Matiu 24 : 14
) E kwusachahaala ozi ọma otú Chineke chọrọ , Alaeze Chineke ga- abịa bibie ụwa ọjọọ a .
O nweghị onye ma kpọmkwem mgbe Alaeze Chineke ga- abịa .
—
Matiu 24 : 36
Amụma ndị dị na Baịbụl na- egosi na Alaeze Chineke ga- abịa n’ oge na- adịghị anya .
—
Matiu 24 : 3 ,
7 ,
12
Gụọ Isiokwu Ndị Ọzọ n’ Ịntanet
AJỤJỤ NDỊ ỌZỌ BAỊBỤL ZARA
Gịnị Mere M Ji Kwesị Ịna-ekpe Ekpere ?
M Kpee Ekpere , Chineke Ọ̀ Ga- aza M ?
( Gaa n’ ebe e dere IHE BAỊBỤL NA- AKỤZI pịa ebe e dere
AJỤJỤ NDỊ BAỊBỤL ZARA
Ụlọ Nche , Nke 6 2016
Ihe Ọhụụ Ndị E Gosiri Banyere Eluigwe Na- akụziri Anyị
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị́ na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị́ n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye sí ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
Isiokwu Ndị Dị na Magazin A
Okwu Mmalite
OLEE IHE I CHERE ?
Ọ bụrụ na mmadụ ajụọ gị otú eluigwe dị , gịnị ka ị ga- aza ?
Jizọs nwere ike ịkụziri anyị banyere eluigwe , n’ ihi na o kwuru , sị :
“ Esi m n’ ebe dị n’ elu . ”
—
Jọn 8 : 23
a kọwara ihe Jizọs na Nna ya kọrọ banyere eluigwe .
Ajụjụ Ndị Mmadụ Na- ajụ Gbasara Ndị Bí n’ Eluigwe
Ọtụtụ ndị na- ekwukwa na e nweghị ihe ọ bụla anyị nwere ike ịma banyere eluigwe n’ ihi na e nwebeghị onye si ebe ahụ bịara gwa anyị banyere ya .
Ma , ihe a ha na- ekwu abụghị eziokwu .
Jizọs Kraịst biri n’ eluigwe tupu ya abịa n’ ụwa .
N’ oge ahụ ọ nọ n’ ụwa , ọ gwara ndị ndú okpukpe ndị Juu hoo haa , sị : “ Esi m n’ eluigwe bịa ime , ọ bụghị uche m , kama uche onye zitere m . ”
Ihe a Jizọs kwuru gosiri na ọ ma eluigwe nke ọma .
Ọ bụ ya mere o ji gwa ndịozi ya , sị : “ N’ ụlọ Nna m , ọtụtụ ebe obibi dị . ”
—
Jọn 6 : 38 ;
14 : 2
Nna Jizọs bụ Chineke .
Aha ya bụ Jehova .
Eluigwe bụkwa “ ụlọ ya . ”
(
Abụ Ọma 83 : 18
) N’ ihi ya , e nweghị onye nwere ike ịkọrọ anyị otú eluigwe dị karịa Jehova Chineke na Jizọs Kraịst .
Ha akọọrọla anyị ọtụtụ ihe gbasara eluigwe .
Ha si n’ ọhụụ ndị dị ebube ha gosiri ụfọdụ ndị fere Chineke n’ oge ochie kọọrọ anyị gbasara ya .
Isiokwu nke na- esonụ ga- akọwa amaokwu Baịbụl ụfọdụ kwuru gbasara ihe ndị dị n’ eluigwe e gosiri ndị ohu Chineke n’ ọhụụ .
Ka ị na- agụ gbasara ihe ndị ahụ e gosiri ha , cheta na eluigwe
adịghị ka ụwa ,
nke nwere ihe ndị anyị na- ahụ anya ma ọ bụ ihe ndị anyị nwere ike ibitụ aka .
N’ ihi ya , mgbe Chineke na- egosi ụfọdụ ndị ahụ fere ya n’ oge ochie ihe ụfọdụ dị n’ eluigwe , o ji ihe ndị anyị nwere ike ịghọta gosi ha ya ka anyị nwee ike ịghọta ha .
Ihe ndị ahụ o gosiri ha ga- enyere gị aka ịmata ndị bi ‘ n’ ọtụtụ ebe obibi ’ ndị ahụ dị n’ eluigwe .
Ọhụụ Ndị Mere Ka A Mata Ndị Bí n’ Eluigwe
JEHOVA BỤ ONYE KACHA ELU
“ Otu ocheeze dị n’ eluigwe , e nwekwara onye nọ ọdụ n’ ocheeze ahụ .
Onye ahụ nke nọ ọdụ na- egbuke dị ka nkume jaspa na nkume dị oké ọnụ ahịa nke na- acha ọbara ọbara , eke na egwurugwu nke na- egbuke dị ka emerad gbakwara ocheeze ahụ gburugburu . ”
—
Mkpughe 4 : 2 , 3
“ Ìhè na- enwukwa gburugburu ya .
E nwere ihe yiri ụta nke na- apụta n’ ígwé ojii n’ ụbọchị mmiri na- ezo .
Ọ bụ otú ahụ ka ìhè nke na- enwu gburugburu ya dị .
O yiri ebube Jehova . ”
—
Ezikiel 1 : 27 , 28
N’ ọhụụ ndị a e gosiri Jọn onyeozi na Ezikiel onye amụma , e ji ihe ndị a na- ahụ anya kọwaa otú Jehova Chineke , Onye Pụrụ Ime Ihe Niile , dịruru n’ ebube ka anyị nwee ike ịghọta ha .
Ihe ndị ahụ e ji kọwaa ya bụ nkume dị oké ọnụ ahịa , eke na egwurugwu , na ocheeze dị ebube .
Ha na- eme ka anyị mata na ebe Jehova nọ mara mma , dị ebube , dịkwa jụụ .
Ihe ndị ahụ e kwuru gbasara Chineke dabara n’ ihe otu onye so dee Abụ Ọma kwuru .
Ọ sịrị : “ N’ ihi na Jehova dị ukwuu , kwesịkwa nnọọ ka e too ya .
E kwesịrị ịtụ ya egwu karịa chi niile ọzọ .
N’ ihi na chi niile nke ndị dị iche iche bụ chi na- abaghị uru ; ma , ọ bụ Jehova kere eluigwe .
Ebube na ịma mma dị n’ ihu ya ; ike na ịma mma dị n’ ebe nsọ ya . ”
—
Abụ Ọma 96 : 4-6
Ọ bụ eziokwu na Jehova bụ Onye Kacha Elu , ọ na- agwa anyị ka anyị na- ekpere ya ekpere .
Ọ na- emekwa ka obi sie anyị ike na ya ga- aza anyị ekpere .
(
Abụ Ọma 65 : 2
) Chineke hụrụ anyị n’ anya nke ukwuu , ihe banyere anyị na- emetụkwa ya n’ obi .
Ọ bụ ya mere Jọn onyeozi ji kwuo , sị : “ Chineke bụ ịhụnanya . ”
—
1 Jọn 4 : 8
JIZỌS GUZO N’ AKA NRI CHINEKE
“ Ebe o [ ya bụ , Stivin onye na- eso ụzọ Jizọs ] jupụtara na mmụọ nsọ , o legidere anya n’ ime eluigwe ma hụ ebube Chineke , hụkwa Jizọs ka o guzo n’ aka nri Chineke .
O wee , sị : ‘ Lee !
Ana m ahụ eluigwe ka e meghere ya nakwa Nwa nke mmadụ ka o guzo n’ aka nri Chineke . ’ ”
—
Ọrụ Ndịozi 7 : 55 , 56
Obere oge tupu Stivin ahụ ọhụụ a , ndị ndú ndị Juu ọ nọ na- agwa okwu gburu Jizọs .
Ọhụụ a gosiri na Jizọs dị ndụ , gosikwa na a kpọlitere ya n’ ọnwụ gaa n’ eluigwe , ya anọrọ n’ aka nri Chineke .
Pọl onyeozi kwuru banyere Jizọs , sị : “ [ Jehova ] si ná ndị nwụrụ anwụ kpọlite [ Jizọs ] ma nye ya oche n’ aka nri ya n’ ebe ndị dị n’ eluigwe , n’ ebe dị elu karịa ọchịchị na ikike na ike na ịbụisi ọ bụla na aha ọ bụla a kpọrọ , ọ bụghị naanị n’ ime usoro ihe a , kamakwa n’ ime nke ahụ gaje ịbịa . ”
—
Ndị Efesọs 1 : 20 , 21
Baịbụl kwuru na e buliri Jizọs elu , kwuokwa na ọ hụrụ ụmụ mmadụ n’ anya ka Jehova .
Mgbe Jizọs na- eje ozi ya n’ ụwa , ọ gwọrọ ndị ọrịa , meghee anya ndị ìsì , mee ka ndị ngwọrọ gawa ije , kpọlitekwa ndị nwụrụ anwụ n’ ọnwụ .
O ji ndụ ya chụọ àjà iji gbapụta ụmụ mmadụ , si otú ahụ gosi na ya hụrụ Chineke na ụmụ mmadụ n’ anya .
(
Ndị Efesọs 2 : 4 , 5
) Jizọs nọ n’ aka nri Chineke ugbu a .
N’ oge na- adịghị anya , ọ ga- eji ike Chineke nyere ya bibie ndị ajọ omume , ma gọzie ndị niile na- eme ihe Chineke na- achọ .
NDỊ MMỤỌ OZI NA- EJERE CHINEKE OZI
“ Anọ m [ ya bụ Daniel onye amụma ] na- ele anya ruo mgbe e debegasịrị ocheeze , Onye Ochie ahụ [ Jehova ] wee nọdụ ọdụ .
.
.
.
E nwere puku kwuru puku ndị nọ na- ejere ya ozi , nakwa iri puku kwuru iri puku ndị guzo n’ ihu ya . ”
—
Daniel 7 : 9 , 10
N’ ọhụụ a e gosiri Daniel banyere eluigwe , ọ bụghị naanị otu mmụọ ozi ka ọ hụru , kama ọ hụrụ ọtụtụ ndị mmụọ ozi .
Ọhụụ a dị ebube .
Ndị mmụọ ozi dịkwa ebube , mara ihe , ma sie ezigbo ike .
N’ ime ha , e nwere ndị seraf , nweekwa ndị cherọb .
Baịbụl kwuru gbasara ndị mmụọ ozi ihe karịrị narị ugboro abụọ na iri ise .
Ndị mmụọ ozi abụghị ndị nwụrụ anwụ gara eluigwe .
Chineke kere ha ọtụtụ afọ tupu ya ekee mmadụ .
Ha nọ ya mgbe Chineke kere ụwa .
Mgbe ha hụrụ ya , ha ṅụrịrị ọṅụ .
—
Job 38 : 4-7
Otu n’ ime ụzọ ndị mmụọ ozi si ejere Chineke ozi bụ na ha so na- ekwusa ozi ọma Alaeze Chineke .
Ozi ọma a bụ ọrụ kacha mkpa a na- arụ n’ ụwa taa .
(
Matiu 24 : 14
) Ọhụụ e gosiri Jọn onyeozi mere ka anyị mata na ha so na- ekwusa ozi ọma .
Jọn kwuru , sị : “ M wee hụ mmụọ ozi ọzọ ka ọ na- efegharị n’ etiti eluigwe , o nwekwara ozi ọma ebighị ebi nke bụ́ ozi obi ụtọ ọ ga- ezisara ndị bi n’ ụwa , mba niile na ebo niile na asụsụ niile na ndị niile . ”
(
Mkpughe 14 : 6
) Ọ bụ eziokwu na ndị mmụọ ozi anaghị agwa ndị mmadụ okwu
n’ oge anyị a , otú ahụ ha mere mgbe ụfọdụ n’ oge ochie , ma ha na- eduru ndị na- ekwusa ozi ọma Alaeze Chineke gaa na nke ndị ji obi ha dum chọọ ife Chineke .
SETAN NA- EDUHIE ỌTỤTỤ NDE MMADỤ
“ Agha wee daa n’ eluigwe : Maịkel [ ya bụ , Jizọs Kraịst ] na ndị mmụọ ozi ya busoro dragọn ahụ agha , dragọn ahụ na ndị mmụọ ozi ya bukwara agha ma dragọn ahụ emerighị , ohere adịghịrị ha ọzọ n’ eluigwe .
E wee chụda dragọn ukwu ahụ , bụ́ agwọ mbụ ahụ , onye a na- akpọ Ekwensu na Setan , onye na- eduhie elu ụwa dum mmadụ bi ; a chụdara ya n’ ụwa , a chụdara ya na ndị mmụọ ozi ya . ”
—
Mkpughe 12 : 7-9
E nwere mgbe udo na- adịchaghị n’ eluigwe .
Mgbe e kere mmadụ , otu mmụọ ozi chọwara ka e fewe ya kama ife Jehova .
Ọ bụ ya mere o ji nupụrụ ya isi , ma ghọzie Setan .
Setan pụtara “ Onye mmegide . ”
Ụfọdụ ndị mmụọ ozi mechara soro ya nupụrụ Chineke isi ma ghọọ ndị mmụọ ọjọọ .
Ha bụ ndị ọjọọ , ha na- agbakwa ihe Jehova kwuru ụkwụ .
Ha na- emekwa ka ọtụtụ mmadụ na- enupụrụ Jehova isi , bụ́ onye hụrụ anyị n’ anya ma na- agwa anyị ihe na- abara anyị uru .
Obi fere Setan na ndị mmụọ ọjọọ ya azụ .
Ha ahụghị anyị n’ anya .
Ọ bụkwa ha na- akpata ọtụtụ ahụhụ anyị na- ata n’ ụwa taa .
Dị ka ihe atụ , ọ bụ Setan gburu anụ ụlọ niile Job nwere , gbuokwa ụfọdụ ndị na- ejere ya ozi .
O gbukwara ụmụ iri Job nwere mgbe o mere ka “ oké ifufe ” fetuo ụlọ ha nọ na ya ma gbuo ha niile .
Mgbe Setan gbuchara ha , o mere “ ka etuto ọjọọ too Job , malite n’ ọbụ ụkwụ ya ruo n’ opu isi ya . ”
—
Job 1 : 7-19 ;
2 : 7
Ma , a ga- ebibi Setan n’ oge na- adịghị anya .
Kemgbe a chụdara ya n’ ụwa , ọ ma na “ o nwere oge dị mkpirikpi . ”
(
Mkpughe 12 : 12
) Ọ pụtara na n’ oge na- adịghị anya , Setan agaghị adịkwa .
Ihe a bụ ozi ọma .
NDỊ E SI N’ ỤWA KPỌLITE N’ ỌNWỤ GAA ELUIGWE
‘ Ị [ ya bụ Jizọs ] zụtaara Chineke ndị mmadụ si n’ ebo niile na asụsụ niile na ndị niile na mba niile , i mekwara ka ha bụụrụ Chineke anyị otu alaeze na ndị nchụàjà , ha ga- achịkwa ụwa dị ka ndị eze . ’
—
Mkpughe 5 : 9 , 10
E nwere ndị a ga- akpọlite n’ ọnwụ gaa n’ eluigwe , otú ahụ e mere Jizọs .
Jizọs gwara ndịozi ya kwesịrị ntụkwasị obi , sị : “ M na- aga ịkwadebere unu ebe .
Ọ bụrụkwa na mụ agaa .
.
.
M ga- abịa ọzọ , mụ onwe m ga- anabatakwa unu n’ ebe obibi m , ka unu wee nọrọkwa n’ ebe m nọ . ”
—
Jọn 14 : 2 , 3
Ndị ahụ ga- aga eluigwe nwere ihe mere ha ji aga .
Ha na Jizọs ga- eso chịa n’ Alaeze Chineke .
Ha ga- achị ndị bi n’ ụwa , ma gọzie ha .
Ọ bụ Alaeze a ka Jizọs gwara ndị na- eso ụzọ ya ka ha na- ekpe ekpere maka ya n’ ekpere ahụ ọ kụziiri ha .
Ọ gwara ha na- ekpe ekpere , sị : “ Nna anyị nke bi n’ eluigwe , ka e doo aha gị nsọ .
Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe . ”
—
Matiu 6 : 9 , 10
IHE NDỊ NỌ N’ ELUIGWE GA- EMERE NDỊ BÍ N’ ỤWA
“ M [ ya bụ Jọn onyeozi ] wee nụ ka otu oké olu si n’ ocheeze ahụ na- asị : ‘ Lee !
Ụlọikwuu nke Chineke dịnyeere mmadụ , .
.
.
Ọ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ’ ”
—
Mkpughe 21 : 3 , 4
Ọhụụ a e gosiri Jọn na- ekwu gbasara mgbe Alaeze Chineke ga- ebibi ọchịchị Setan , ma mee ka ụwa ghọọ paradaịs .
Ọ bụ Jizọs na ndị ahụ e si n’ ọnwụ kpọlite gaa eluigwe ga- achị n’ Alaeze ahụ .
Ihe niile merela ka ụmụ mmadụ hụsie anya n’ ụwa a agaghị adịkwa .
Ọnwụ agaghịzi adị .
Gịnịkwanụ banyere ọtụtụ ijeri mmadụ ndị nwụrụla anwụ a na- agaghị akpọlite n’ ọnwụ gaa eluigwe ?
A ga- akpọlite ha n’ ọnwụ ibi n’ ụwa .
Ha ga- enwe olileanya ịdị ndụ ruo mgbe ebighị ebi mgbe ụwa ga- aghọ Paradaịs .
—
Luk 23 : 43
I KWESỊGHỊ ỊTỤ NDỊ MMỤỌ ỌJỌỌ ỤJỌ
Nkwenkwe ụgha kere ndị mmadụ agbụ taa .
Ọtụtụ ndị na- atụkwa ndị mmụọ ọjọọ ụjọ .
Ọ bụ ya mere ha ji e ji ọtụmọkpọ na ihe ndị e ji eme anwansi na- echebe onwe ha .
I kwesịghị iji ihe ndị a echebe onwe gị .
Baịbụl kwuru ihe na- eme ka obi sie anyị ike na Chineke ga- echebe anyị .
Ọ siṛị : “ Anya Jehova na- ahụzu ụwa dum iji gosi ike ya maka ndị obi ha zuru ezu n’ ebe ọ nọ . ”
(
2 Ihe E Mere 16 : 9
) Jehova Chineke ga- echebe gị ma ị tụkwasị ya obi .
Ike ya karịrị nke Setan .
Ọ bụrụ na ị chọrọ ka Jehova na- echebe gị , i kwesịrị ịmụta ihe ndị na- adị ya mma , ma na- eme ha .
Dị ka ihe atụ , n’ oge ndịozi Jizọs , Ndị Kraịst nọ́ n’ Efesọs chịkọtara akwụkwọ niile ha ji na- eme anwansi ma kpọọ ha ọkụ .
(
Ọrụ Ndịozi 19 : 19 , 20
) Ọ bụrụ na ị chọrọ ka Chineke na- echebe gị , i kwesịkwara ịkpọ ihe niile i nwere nke nwere ihe gbasara ya na ime anwansi ọkụ .
Ha bụ ọtụmọkpọ , akwụkwọ e ji eme anwansi , mgbaaka ndị a sịrị na- echebe mmadụ , na ihe ọ bụla nwere ihe jikọrọ ya na ndị mmụọ ọjọọ .
Baịbụl kwuru , sị : “ Doonụ onwe unu n’ okpuru Chineke ; ma na- eguzogidenụ Ekwensu , ọ ga- agbapụkwa n’ ebe unu nọ . ”
(
Jems 4 : 7
) Ọ bụrụ na ị na- erubere Jehova isi , ma na- ejere ya ozi , si otú ahụ gosi na ị na- edo onwe gị n’ okpuru ya , obi kwesịrị isi gị ike na o nweghị ihe ọ bụla Setan na ndị mmụọ ọjọọ ya ga- eme gị .
Ihe Anyị Na- amụta n’ Aka Anụ Ufe nke Eluigwe
IHE karịrị puku afọ atọ gara aga , e nwere otu nna ochie aha ya bụ Job .
Ọ ghọtara na e nwere ọtụtụ ihe anyị nwere ike ịmụta n’ aka anụ ufe nke eluigwe ma ọ bụ ụmụ nnụnụ gbasara ihe ndị Chineke kere .
Ma , otú ụmụ nnụnụ si eme ihe na- eme ka e jiri ha na- eme ihe atụ ma ọ bụ na- akụziri anyị ihe .
Na Baịbụl , e nwere ọtụtụ ebe e kwuru gbasara ha .
E ji ha na- akụziri anyị otú anyị kwesịrị isi na- ebi ndụ na otú anyị na Chineke ga- esi na- adị ná mma .
Ka anyị leba anya n’ ụfọdụ n’ ime ha .
EBE ELEKENTỊỌBA NA- ARỤ AKWỤ́
Elekentịọba
Ndị bi na Jeruselem ma nnụnụ a na- akpọ elekentịọba nke ọma .
Ọ na- arụ akwụ́ n’ elu ụlọ .
Ụfọdụ n’ ime ha rụrụ akwụ́ n’ ogige ụlọ nsọ Chineke nke Sọlọmọn rụrụ .
Ọ ga- abụ na enweghị ihe na- eme elekentịọba ndị ahụ na- arụ akwụ́ ha n’ ogige ụlọ nsọ Chineke kwa afọ n’ ihi na ebe ahụ na- adị ha mma ịnọ zụọ ụmụ ha .
Ọ bụ otu n’ ime ụmụ Kora dere
Abụ Ọma nke 84
.
Ọ na- eje ozi n’ ụlọ nsọ Chineke otu izu n’ ọnwa isii ọ bụla .
Ọ na- ahụkwa akwụ́ ndị ahụ elekentịọba rụrụ n’ ogige ụlọ nsọ Chineke .
Ọ chọsiri ike ibi n’ ụlọ Jehova mgbe niile ka elekentịọba ndị ahụ rụrụ akwụ́ ha ebe ahụ .
Ọ bụ ya mere o ji kwuo , sị : ‘ Jehova nke ụsụụ ndị agha .
Lee ka m si hụ ụlọikwuu gị dị ebube n’ anya .
Agụụ ogige ụlọ Jehova agụkatala mkpụrụ obi m ike gwụ ya .
Jehova nke ụsụụ ndị agha , Eze m na Chineke m , ọbụna nnụnụ enwetawo ebe obibi , elekentịọba kpakwara akwụ́ , ná nnukwu ebe ịchụàjà gị , bụ́ ebe o debeworo ụmụ ya . ’
(
Abụ Ọma 84 : 1-3
) Ọ̀ na- agụsi anyị na ụmụ anyị agụụ ike ịga ọmụmụ ihe , ma na- egosi na obi dị anyị ụtọ maka ọmụmụ ihe anyị na- aga ?
—
Abụ Ọma 26 : 8 ,
12
ỤGBALA MAARA OGE YA
Jeremaya kwuru , sị : “ Ụgbala nke na- efe n’ eluigwe maara oge ya a kara aka . ”
Ọ ma nke ọma na ụgbala na- esi n’ otu obodo fere gafee Ala Nkwa ahụ gaa obodo ọzọ .
N’ oge opupu ihe ubi , e nweela mgbe ụgbala ọcha karịrị narị puku atọ si n’ Afrịka fere gafee Ndagwurugwu Jọdan ruo na Yurop .
Oge ụla ha ruo , ahụ́ ha na- agwa ha ka ha laghachị ebe ha na- anọ n’ oge ọkọchị .
Ha ‘ ma nke ọma oge ha ji alọta , ’ otú ahụ nnụnụ ndị ọzọ na- efe otú ha si efe si ama .
—
Jeremaya 8 : 7
Otu akwụkwọ aha ya bụ
Collins Atlas of Bird Migration
kwuru , sị : “ Ihe mere otú ụmụ nnụnụ si esi n’ otu mba aga mba ọzọ ji eju ndị mmadụ anya bụ na ha na- ama mgbe ha ji aga na mgbe ha ji alọta
” Ọ bụ Jehova Chineke nyere nnụnụ ndị a ụdị amamihe a , nyekwanụ mmadụ amamihe o ji amata oge ihe ụfọdụ ji eme .
(
Luk 12 : 54-56
) Ọ bụ ihe Chineke na- akụziri anyị na- enyere anyị aka ịghọta ihe ihe ndị na- eme n’ oge anyị a pụtara .
Ma , ụgbala enweghị ike ịghọta ihe ndị a n’ ihi na Chineke enyeghị ha ụdị amamihe o nyere mmadụ .
N’ oge Jeremaya , ndị Izrel aghọtaghị ihe ihe ndị na- eme n’ oge ha pụtara .
Chineke kwuru ihe kpatara ya .
Ọ sịrị : “ Ha ajụwo okwu Jehova , olee ụdị amamihe ha nwere ? ”
—
Jeremaya 8 : 9
N’ oge anyị a , anyị nwere ọtụtụ ihe na- egosi na anyị bi n’ oge Baịbụl kpọrọ ‘ oge ikpeazụ . ’
(
2 Timoti 3 : 1-5
) Ị̀ ga- achọnụ ịdị ka ụgbala ma mata ihe ‘ oge a kara aka ’ na- egosi ?
ANYA YA NA- ERU N’ EBE DỊ OKÉ ANYA
Ugo
E kwuru okwu banyere ugo ọtụtụ ugboro na Baịbụl .
E nwere ọtụtụ ọmarịcha ugo n’ Ala Nkwa ahụ .
Baịbụl kwuru na ugo na- esi n’ akwụ́ ya dị n’ ọnụ ọnụ nkume dị n’ ugwu dị elu aga “ achọ nri , anya ya na- erukwa n’ ebe dị oké anya . ”
(
Job 39 : 27-29
) Ugo na- ahụ ụzọ nke ọma nke na o nwere ike ịnọ otu ebe hụ ewi nọ otu kilomita .
Jehova na- ama ihe ga- eme n’ ọdịnihu dị oké anya , otú ahụ ugo na- ahụ ihe dị “ n’ ebe dị oké anya . ”
Ọ bụ ya mere Jehova ji kwuo na ya bụ “ onye na- anọ ná mmalite kwuo ihe ga- eme n’ ikpeazụ , onye na- anọkwa n’ oge dị anya gara aga kwuo ihe a na- emebeghị eme . ”
(
Aịzaya 46 : 10
) Jehova nwere amamihe na- enweghị atụ , marakwa ihe echi ga- abụ .
Ọ bụrụ na anyị ana-eme ihe ọ na- agwa anyị , ọ ga- abara anyị uru .
—
Aịzaya 48 : 17 , 18
Baịbụl jikwa ndị na- atụkwasị Chineke obi tụnyere ugo .
O kwuru , sị : “ Ndị nwere olileanya n’ ebe Jehova nọ ga- enwetaghachi ike .
Ha ga- eji nku fegoo n’ elu dị ka ugo . ”
(
Aịzaya 40 : 31
) Ikuku ọkụ na- ala elu na- enyere ugo aka ifego elu elu .
Ozugbo ugo chọpụtara ikuku a , ọ na- agbasa nku ya , na- agba ikuku a gburugburu , ikuku a eburu ya na- aga elu elu .
Ugo enweghị ike ifego elu elu n’ onwe ya ma o nweghị ihe na- enyere ya aka .
Otú ahụkwa ka ọ dị ndị tụkwasịrị Jehova obi .
Ha nwere obi ike na Jehova ga- enye ha “ ike karịrị ike nkịtị ” otú ahụ o kwere ha ná nkwa .
—
2 Ndị Kọrịnt 4 : 7 , 8
“ DỊ KA NNEKWU ỌKỤKỌ SI ACHỊKỌTA ỤMỤ YA ”
Nnekwu ọkụkọ na ụmụ ya
Obere oge tupu e gbuo Jizọs , ọ nọ otu ebe lee Jeruselem , bụ́ isi obodo ndị Juu , anya .
Ọ mara ọsụ ma kwuo , sị : “ Jeruselem , Jeruselem , nke na- egbu ndị amụma , nke na- atụkwa ndị e ziteere ya nkume , — lee ọtụtụ ugboro m chọrọ ịchịkọta ụmụ gị , dị ka nnekwu ọkụkọ si achịkọta ụmụ ya n’ okpuru nku ya .
Ma unu achọghị ya . ”
—
Matiu 23 : 37
Otu n’ ime ihe ndị magburu onwe ya nnụnụ ma ọ bụ nnekwu ọkụkụ na- eme bụ na ha na- achọ ichebe ụmụ ha ka ihe ọ bụla ghara ime ha .
Dị ka ihe atụ , anya na- abụ nnekwu ọkụkọ ọkịrị ma ya na ụmụ ya nọrọ ka o nwee ike ịhụ mgbe nsogbu na- abịa .
Ya hụ ebe egbe na- erugharị n’ elu , ya ebee ubé , ka ụmụ ya mara na agwọ dị n’ akịrịka .
Ụmụ ya nụ ubé ahụ , ha agbara ọsọ gbaba n’ okpuru nku ya ka egbe ahụ ghara iburu ha .
Ha nwekwara ike ịgbaba n’ okpuru nku nne ha mgbe oké anwụ na- acha ma ọ bụ mgbe ezigbo mmiri na- ezo .
Jizọs chọrọ imere ndị bi na Jeruselem ụdị ihe a nnekwu ọkụkọ na- emere ụmụ ya .
Ọ chọrọ ka ha bịakwute ya ka obi ruo ha ala , ha na Chineke adịrịkwa ná mma .
N’ oge anyị a , Jizọs na- agwakwa anyị ka anyị bịakwute ya .
Ime otú ahụ ga- eme ka obi ruo anyị ala ná nsogbu ndị anyị na ha na- alụ kwa ụbọchị .
—
Matiu 11 : 28 , 29
O doro anya na e nwere ọtụtụ ihe anyị nwere ike ịmụta n’ aka nnụnụ ndị a .
Ka ị na- ele otú ha si eme ihe , gbaa mbọ ka i cheta ihe atụ ndị e ji ha mee na Baịbụl na ihe ndị ha na- akụziri anyị .
Ka ihe e kwuru gbasara elekentịọba mee ka i jiri ọmụmụ ihe Ndịàmà Jehova na- enwe n’ Ụlọ Nzukọ Alaeze kpọrọ ihe .
Ọ bụrụ na ị tụkwasị Jehova obi , ọ ga- enye gị ike ị ga- eji fego elu ka ugo .
Gbalịa ka ị bịakwute Jizọs ka ị mụta eziokwu dị na Baịbụl .
Eziokwu a ga- echebe gị otú ahụ nnekwu ọkụkọ si echebe ụmụ ya n’ okpuru nku ya .
Ka ihe e kwuru gbasara ụgbala mee ka ị ghara ichefu ihe ihe ndị na- eme n’ ụwa anyị a na- egosi .
Lefèvre d ’ Étaples—Ọ Chọrọ Ka Ndị Nkịtị Mara Okwu Chineke
E NWERE otu ihe mere n’ otu ụtụtụ Sọnde n’ ihe dị ka afọ 1522 n’ obere obodo dị na Paris .
Aha obodo a bụ Moo .
Ihe ahụ merenụ bụ na a gụpụtaara ndị Katọlik bịara chọọchị ụbọchị ahụ Okwu Chineke n’ asụsụ ha bụ́ French , kama ị gụrụ ha ya n’ asụsụ Latịn .
Ihe a tụrụ ha n’ anya .
Onye sụgharịrị Baịbụl ahụ a gụpụtara na chọọchị bụ Jacques Lefèvre d ’ Étaples .
O mechara degara otu ezigbo enyi ya akwụkwọ ozi , sị : “ Ọ ga- eju gị anya ịhụ otú Chineke si na- eme ka [ ndị nkịtị ] nọ n’ obodo ụfọdụ jiri Okwu ya na- akpọrọ ihe . ”
N’ oge ahụ , Chọọchị Katọlik na ndị ọkà mmụta n’ ihe banyere okpukpe na Paris achọghị ka ndị mmadụ na- agụ Baịbụl a sụgharịrị n’ asụsụ ndị ọzọ na- abụghị Latịn .
Oleezi ihe mere Lefèvre ji sụgharịa Baịbụl n’ asụsụ French ?
Olee otú o si nyere ndị nkịtị aka ịghọta ihe Okwu Chineke na- ekwu ?
OTÚ O SI GBAA MBỌ KA Ọ GHỌTA IHE AKWỤKWỌ NSỌ KWURU
Tupu Lefèvre amalite ịsụgharị Baịbụl , o mere nchọnchọ ka ọ mata ihe ihe ndị e dere n’ akwụkwọ ụfọdụ kọrọ banyere okpukpe nakwa amamihe ụwa pụtara .
Mgbe ọ chọpụtachara ihe ha pụtara , o dezigharịrị ha ma kọwazie ha otú e kwesịrị isi akọwa ha .
N’ akwụkwọ ndị ahụ e dere kemgbe ọtụtụ narị afọ , ọ chọpụtara na e nwere ihe ndị na- eduhie ndị mmadụ ndị sụgharịrị akwụkwọ ndị ahụ na- asụgharịtaghị .
Ka ọ na- agba mbọ ka ọ ghọta ihe ndị e dere n’ akwụkwọ ndị ahụ nke ọma , ọ malitere ilebakwu Baịbụl ndị Katọlik anya ka ọ mata otú e si sụgharịa ya .
Aha Baịbụl a bụ Latin
Vulgate .
Baịbụl ahụ Lefèvre malitere ilebakwu anya mere ka o kwuzie na “ ịmụ eziokwu dị na Baịbụl na- eme .
.
.
ka mmadụ nwee ezigbo obi ụtọ . ”
Ọ bụ ya mere o ji kwụsị ịmụ akwụkwọ ndị ahụ ndị ọkà mmụta dere ma tinyezie isi n’ ịsụgharị Baịbụl .
N’ afọ 1509 , Lefèvre bipụtara akwụkwọ Abụ Ọma
*
ise ndị ọzọ sụgharịrị n’ asụsụ Latịn ka e were nke ọ bụla tụnyere ibe ya .
O bipụtakwara Baịbụl
o dezigharịrị ihe na ya .
Lefèvre emeghị ka ndị ọkà mmụta okpukpe ndị ọzọ e nwere n’ oge ya .
O ji okwu ndị mmadụ ga- aghọta sụgharịa Baịbụl .
Otú o si sụgharịa Baịbụl nyeere ndị na- amụ gbasara Baịbụl na ndị chọrọ ka Chọọchị Katọlik gbanwee ihe ndị na- abụghị eziokwu ha na- akụzi , ezigbo aka .
— Gụọ igbe bụ́ “
Otú Baịbụl Lefèvre Sụgharịrị Si Baara Martin Luther Uru
. ”
Ihe a bụ chaatị e dere utu aha Chineke e dere n’ Abụ Ọma .
E si n’ akwụkwọ
Fivefold Psalter
nke e biri n’ afọ 1513 nweta ya
Lefèvre bụ onye Katọlik .
O kwetasiri ike na ọ bụrụ na e mee ka ndị nkịtị mata ihe Baịbụl na- ekwu , ọ ga- eme ka chọọchị gbanwee ihe ndị na- abụghị eziokwu ha na- akụzi ma na- eme .
Ma , olee otú Baịbụl ga- esi baara ndị nkịtị uru ebe ọ bụ na ọtuṭụ Baịbụl e nwere n’ oge ahụ dị n’ asụsụ Latịn ?
BAỊBỤL ONYE UKWU NA ONYE NTA NWERE IKE INWETA
Ihe e dere n’ okwu mmalite nke akwụkwọ Matiu , Mak , Luk na Jọn ahụ Lefèvre sụgharịrị , gosiri na ọ chọrọ ime ka mmadụ niile nweta Baịbụl n’ asụsụ ha
Lefèvre ji Okwu Chineke kpọrọ ihe .
Ọ bụ ya mere o ji kpebisie ike ịsụgharị ya ka ọtụtụ ndị nweta ya .
Ka o nwee ike ime ya , n’ ọnwa Jun afọ 1523 , o bipụtara akwụkwọ Matiu , Mak , Luk , na Jọn ọ sụgharịrị n’ asụsụ French .
Baịbụl a dị nkebi abụọ , dịrịkwa obere .
Ihe e rere ya bụ ọkara ihe e rere nke nnukwu , ya emee ka ndi ogbenye nwee ike ịzụta ya .
Ndị mmadụ malitere ịzụ Baịbụl a n’ ike n’ ike .
Ha chọsiri ike ịgụ okwu Jizọs n’ asụsụ ha .
Ọ bụ ya mere otu puku na narị abụọ mbụ e bipụtara ji gwụ n’ ime ọnwa ole na ole .
Ọ GBARA MBỌ SỤGHARỊA BAỊBỤL
N’ okwu mmalite nke akwụkwọ Matiu , Mak , Luk na Jọn ahụ Lefèvre sụgharịrị , Lefèvre kwuru na ihe mere ya ji sụgharịa ha n’ asụsụ French bụ ka “ ndị nkịtị ” nọ na chọọchị “ nwee ike ịgụ eziokwu dị na Baịbụl n’ asụsụ French ma ghọta otu ihe ahụ ndị na- agụ nke e dere n’ asụsụ Latịn ghọtara . ”
Ma , gịnị mere Lefèvre ji chọsie nnọọ ike inyere ndị nkịtị aka ka ha ghọta ihe Baịbụl na- akụzi ?
Lefèvre ma na ozizi ụgha Chọọchị Katọlik na- akụziri ndị mmadụ eduhiela ha .
(
Mak 7 : 7 ;
Ndị Kọlọsi 2 : 8
) O kwetasikwara ike na oge eruola ka ‘ e kwusaara ndị mmadụ n’ ụwa niile ihe Jizọs kụziri , ka a gharazie iji ihe ndị na- abụghị eziokwu ndị mmadụ na- akụzi na- eduhie ndị mmadụ . ’
Ọ gbakwara mbọ mee ka ndị mmadụ mata na ihe ndị na- achọghị ka a sụgharịa Baịbụl n’ asụsụ French na- ekwu , abụghị eziokwu .
Ọ katọrọ omume ihu abụọ ha na- eme .
Ọ sịrị : “ Olee otú ha ga- esi na- akụziri [ ndị mmadụ ] ka ha na- eme ihe niile Jizọs nyere n’ iwu , ebe ọ bụ na ha achọghị ka ha nweta Okwu Chineke ma na- agụ ya n’ asụsụ ha ? ”
—
Ndị Rom 10 : 14
Obere oge o kwuchara ihe a , ndị ọkà mmụta n’ ihe banyere okpukpe na Mahadum Paris dị́ na Sọbọn , gbawara mbọ ime ka ọ kwụsị Baịbụl ahụ ọ nọ na- asụgharị .
N’ ọnwa Ọgọst afọ 1523 , ha kwuru na ha achọghị ka a sụgharịa Baịbụl n’ asụsụ ndị
nkịtị ma ọ bụ dee akwụkwọ ndị na- akọwa Baịbụl n’ asụsụ ndị ahụ .
Ha weere ha ka “ ihe ga- eme ka ndị Katọlik dapụ n’ okwukwe . ”
N’ oge ahụ , ha gbara mbọ ka ha gbuo Lefèvre n’ ihi na ha weere ya ka onye na- agba Chọọchị Katọlik mgba okpuru .
Á sị na Eze Francis nke Mbụ emeghị ihe , ha gaara egbu ya .
Ọ SỤGHARỊCHARA BAỊBỤL N’ AGBANYEGHỊ NSOGBU E NYERE YA
Lefèvre ekweghị ka nsogbu ndị ahụ a na- enye ya mee ka ọ kwụsị Baịbụl ọ nọ na- asụgharị .
Mgbe ọ sụgharịchara Akwụkwọ Nsọ Grik n’ afọ 1524 , o wepụtara akwụkwọ Abụ Ọma ọ sụgharịrị n’ asụsụ French .
Ihe mere o ji wepụta ya bụ ka o nyere ndị kwere ekwe aka “ iji ekpere kpọrọkwuo ihe , ma jiri obi ha niile na- ekpe ekpere . ”
Ihe ufọdụ ndị na- akpọ Akwụkwọ Nsọ Grik bụ Agba Ọhụrụ .
Ozugbo Lefèvre wepụtachara Baịbụl ahụ , ndị ọkà mmụta n’ ihe banyere okpukpe na Sọbọn sara anya ná mmiri gụọ ya .
Mgbe ha gụchara ya , ha nyere iwu ozugbo ka a kpọọ ya ọkụ n’ ihu ọha .
Ha kwukwara na Baịbụl ndị ọzọ ọ sụgharịrị bụ oké rie ọ nwụọ n’ ihi na ha “ na- akwado ozizi ọjọọ Luther na- ezi ndị mmadụ . ”
Mgbe ndị ọkà mmụta ahụ kpọrọ Lefèvre ka ọ bịa zara ọnụ ya , ọ gbachiri ha nkịtị ma gbaga n’ obodo Strasbọg .
Ọ nọkwa n’ obodo a na- asụgharị Baịbụl na nzuzo .
Ọ bụ eziokwu na ụfọdụ ndị weere ya na ọ bụ onye ụjọ , ma ọ ghọtara na otú ahụ o si gbachie ha nkịtị bụ otú kacha mma e kwesịrị isi meso ndị na- achọghị iji ntị anụ eziokwu dị na Baịbụl , bụ́ nke e nwere ike iji tụnyere ezi nkume “ pel . ”
—
Matiu 7 : 6
Mgbe ọ fọrọ obere ka o ruo otu afọ Lefèvre gbapụrụ , Eze Francis nke Mbụ kpọọrọ ya ka ọ kụziwere nwa ya nwoke dị afọ anọ ihe .
Aha nwa ya ahụ bụ Charles .
Ọrụ a mere ka Lefèvre nwee nnukwu ohere ịsụgharịcha Baịbụl ahụ ọ nọ na- asụgharị .
N’ afọ 1530 , e bipụtara Baịbụl zuru ezu ọ sụgharịrị .
Ma , ọ bụ na Antwap ka ọ nọ bipụta ya , ọ bụghịzi na Frans .
Ọ bụ Eze Ukwu Charles nke Ise nyere ikike ka e bipụta ya .
IHE Ọ TỤRỤ ANYA YA
Mgbe Lefèvre nọ ndụ , ọ tụrụ anya na Chọọchị Katọlik ga- akwụsị ịkụzi ihe ndị ahụ na- abụghị eziokwu ha na- akụziri ndị mmadụ ma kụziwe eziokwu ndị dị n’ Akwụkwọ Nsọ .
O kwetasiri ike na “ Onye Kraịst ọ bụla kwesịrị ịna-agụ Baịbụl na ịna-amụ ya . ”
Ọ bụ ya mere o ji gbaa ezigbo mbọ ime ka ọ dịrị onye ukwu na onye nta mfe inweta Baịbụl .
Ọ bụ eziokwu na ihe ahụ Lefèvre tụrụ anya ka o mee , emeghị , ma , Baịbụl ndị ahụ ọ sụgharịrị baara ndị nkịtị ezigbo uru .
O mere ka ha mata Okwu Chineke .
Otú M Si Mụta Eziokwu Dị na Baịbụl n’ Agbanyeghị na Enweghị M Aka
A mụrụ m n’ afọ 1960 .
Mama m dị afọ iri na asaa mgbe ahụ .
Papa m hapụrụ mama m mgbe ọ dị ime m .
Mụ na mama m na ndị mụrụ ya bi n’ obere obodo aha ya bụ Bọg .
Obodo a dị n’ ebe a na- akpọbu Jamanị nke Ebe Ọwụwa Anyanwụ .
Ọtụtụ ndị bí na Bọg ekweghị na Chineke dị .
Ezinụlọ anyị kwetakwara na Chineke adịghị .
Anyị achọkwanụghị ịma ma ọ̀ dị adị .
Mgbe m na- etolite , nna mama m anaghị eji m egwu egwu .
Mụ na ya na- eso arụ ọtụtụ ọrụ ndị ọ na- arụ .
Mgbe ụfọdụ , ọ na- agwa m ka m rịa elu osisi gaa gbutusịa alaka ya .
Ihe ndị ahụ mụ na ya na- eso aga arụ na- atọ m ụtọ .
O nweghị ihe na- echu m ụra , obi na- abụkwa m sọ aṅụrị .
OTU ỌDACHI NKE GBANWERE NDỤ M
E nwere otu ihe dị egwu mere m otu ụbọchị mgbe m dị afọ asaa .
Afọ ahụ ka bụ afọ nke abụọ m banyere ụlọ akwụkwọ .
Mgbe m na- ala akwụkwọ n’ ụbọchị ahụ , m rịgooro nnukwu poolu ọkụ eletrik .
Mgbe m rịrị ya ruo mita asatọ , ọkụ eletrik dọrọ m , mụ atụbọọ , e buru m gaa ụlọ ọgwụ .
Mgbe m tetara , m chọpụtara na aka m abụọ anwụọla .
Ọkụ a rere aka m mebiri m aka nke na e gbupụrụ ya ka nje ghara isi na ha banye m n’ ọbara .
Ihe a wutere mama m na ndị mụrụ ya .
Ma , ebe ọ bụ na m ka bụ nwata n’ oge ahụ , amachaghị m nsogbu aka a e gbupụrụ m ga- emecha kpatara m .
Mgbe m pụtara n’ ụlọ ọgwụ , alaghachiri m ụlọ akwụkwọ .
Ụmụ akwụkwọ ibe m na- eji m eme ihe ọchị .
Ha na- akwa m aka , ma na- atụ m ihe dị ka obere okwute .
Ha ma na o nweghị ihe m nwere ike ime ha ebe ọ bụ na enweghịzi m aka .
Ihe a niile ha na- eme m gbawara m obi .
E mechara kpọga m Ụlọ Akwụkwọ Ndị Nwere Nkwarụ e nwere n’ obodo Bikenwada .
Ụmụ akwụkwọ e nwere n’ ụlọ akwụkwọ a bi ebi na ya .
Ụlọ akwụkwọ a dị ezigbo anya n’ ụlọ anyị .
Ọ bụ ya mere mama m na ndị mụrụ ya anaghị abịa eleta m n’ ihi na ha enweghị ego ụgbọ ha ga- eji abịa .
Naanị mgbe mụ na ha na- ahụ bụ ma anyị mechie akwụkwọ .
Mụ na mama m na ndị mụrụ ya ebighị ruo afọ iri .
OTÚ M SI TOO N’ ENWEGHỊ AKA
M bịara mụta otú m nwere ike isi jiri ụkwụ na- eme ihe ndị m gaara eji aka na- eme .
Chegodị ihe ọ dị ka ya mmadụ iji ụkwụ jide ngaji ma were ya na- eri nri .
O siiri m ike ịmụta otú m ga- esi jiri ụkwụ m na- eri ihe , ma m mechara mụta ya .
M mụtakwara otú m ga- esi jiri ụkwụ m na- asa ezé , jirikwa ya na- abọ isi .
Ọ na- abụkwa mụ na ndị mmadụ na- ekwu okwu , mụ ana-emegharị ụkwụ m iji gosi ihe m na- ekwu .
Ejizi m ụkwụ m mere aka .
Mgbe m na- etolite , m na- agụkarị akwụkwọ ndị kwuru gbasara ihe ndị mmadụ chere ndị sayensi nwere ike imepụta .
Mgbe ụfọdụ , ọ na- adị m ka ya bụrụ na ndị sayensi ga- arụpụta aka a na- akwụnye akwụnye m ga- eji na- eme ihe ọ bụla m chọrọ ime .
Mgbe m dị afọ iri na anọ , m malitere ịṅụ sịga .
M chere na sịga a m na- aṅụ na- eme ka m na- akata obi ime ihe ọ bụla .
O mekwara ka m na- eche na m dị ka ndị ọzọ .
Ọ dị ka à ga- asị na m na- ekwu , sị : ‘ M ga- emeli ya .
Ndị na- aṅụ sịga bụ ndị dimkpa , ma hà nwere aka ma ọ bụ na ha enweghị . ’
M malitere iso ibe m na- eme ihe ndị a na- eme n’ obodo .
M banyere n’ otu òtù ndị na- eto eto e nwere n’ obodo anyị ma bụrụ odeakwụkwọ ha .
Ọ bụ gọọmenti na- akwado òtù a .
Ndị òtù anyị na- akwanyere odeakwụkwọ ùgwù .
M banyekwara n’ òtù ndị na- abụ abụ , sorokwa bụọ abụ n’ ihu ọha .
M sokwa mee egwuregwu ndị nwere nkwarụ na- eme .
Emechakwara m mụọ ọrụ .
Mgbe m mụchara ọrụ , m malitere ịrụ ọrụ n’ otu ụlọ ọrụ dị n’ obodo anyị .
Oge m na- etolite , m na- akwụnyekarị aka ahụ a na- akwụnye akwụnye n’ ihi na m chọrọ inwe aka otú ibe m nwere .
OTÚ M SI MALITE ỊMỤ BAỊBỤL
Otu ụbọchị m nọ na- eche ụgbọ okporo ígwè ga- ebu m gaa ọrụ , otu nwoke bịakwutere m .
Ọ jụrụ ma m̀ ma na e nwere mgbe Chineke ga- eme ka m nweghachi aka .
Ihe a ọ jụrụ m juru m anya .
Ọ bụ eziokwu na m chọrọ ka m nweghachi aka , ma ihe ahụ ọ jụrụ m dị m ka ịmụ anya arọ nrọ .
O doro m anya na Chineke adịghị .
Si mgbe ahụ gawa , m malitere ize nwoke ahụ eze .
Mgbe oge ụfọdụ gachara , otu onye mụ na ya na- arụ ọrụ gwara m ka m bịa na nke ha , agakwara m .
Ka anyị na- aṅụ kọfi n’ ụlọ ha , ndị mụrụ ya malitere ikwu banyere Chineke , ma kwuo na aha ya bụ Jehova .
Nke ahụ bụ nke mbụ m na- anụ na Chineke nwere aha .
(
) Ma , m nọ na- ekwu n’ obi m , sị : ‘ Chineke adịghị n’ agbanyeghị ihe ọ bụla bụ aha ya .
M ga- egosi ha na ihe ha na- ekwu abụghị eziokwu . ’
Ebe ọ bụ na obi siri m ike na Chineke adịghị , m kwetara ka mụ na ha kwurịta banyere Baịbụl .
Mgbe anyị na- ekwu banyere ya , o juru m anya na enwelighị m ike igosi ha na Chineke adịghị .
Ka anyị na- amụ banyere amụma ndị dị na Baịbụl , m bịara kwetawa na Chineke dị .
Ọtụtụ amụma ndị dị na Baịbụl emezuola , n’ agbanyeghị na e dere ha ọtụtụ narị afọ ma ọ bụ ọtụtụ puku afọ tupu ha emezuo .
Otu ụbọchị anyị na- ekwu gbasara Baịbụl , anyị ji ihe ndị na- eme n’ ụwa ugbu a tụnyere ihe ndị e kwuru na
Matiu isi 24 ,
Luk isi 21
, na
2 Timoti isi 3
.
Otú ahụ ọ na- abụ dọkịta hụ otú ahụ́ si eme mmadụ ya ejiri ya chọpụta ụdị ọrịa onye ahụ na- arịa , ka ihe ndị ahụ Baịbụl kwuru m hụrụ ka ha na- eme n’ oge a mere ka m mata na anyị bi n’ oge Baịbụl kpọrọ ‘ oge ikpeazụ . ’
Ihe ndị ahụ juru m anya .
Ahụla m ka ihe ndị ahụ e kwuru na- eme .
Ọ bịaziri doo m anya na ihe m na- amụ bụ eziokwu .
M malitere ikpere Jehova Chineke ekpere .
M kwụsịkwara ịṅụ sịga , n’ agbnyeghị na aṅụọla m ya ihe karịrị afọ iri .
M nọgidere na- amụ Baịbụl ruo ihe dị ka otu afọ .
Ma , n’ abalị iri abụọ na asaa n’ ọnwa Eprel , afọ 1986 , e mere m baptizim na nzuzo n’ otu nnukwu ihe a na- anọ n’ ime ya asa ahụ́ .
Ihe mere e ji mee m baptizim otú ahụ bụ na gọọmenti Jamanị nke Ebe Ọwụwa Anyanwụ machiri Ndịàmà Jehova ikpe okpukpe ha .
OTÚ M SI NA- ENYERE NDỊ ỌZỌ AKA
Ebe ọ bụ na gọọmenti machiri Ndịàmà Jehova ikpe okpukpe ha , anyị na- adị ole na ole na- amụ ihe n’ ụlọ ụmụnna .
Otú a anyị si amụ ihe mere ka m mara naanị ụmụnna ole na ole .
Ma , e nwere otu ihe m na- atụghị anya ya mere otu ụbọchị .
Gọọmenti obodo anyị nyere m akwụkwọ ikike ịga West Jamanị .
Gọọmenti West Jamanị amachighị Ndịàmà Jehova ikpe okpukpe ha .
Mgbe m ruru , eso m ọtụtụ puku ụmụnna anyị gaa mgbakọ ukwu .
Nke a bụ nke mbụ m na- aga ụdị mgbakọ a .
Ahụtụbeghị m ụdị ihe a mbụ .
Mgbe a kwatuchara mgbidi ahụ dị na Belin e ji kewaa Jamanị abụọ , gọọmenti wepụrụ iwu ahụ ha machiri Ndịàmà Jehova .
Ugbu a , anyị na- efezi Jehova n’ enweghị onye na- enye anyị nsogbu .
M chọrọ iwepụtakwu oge na- ekwusa ozi ọma .
Ma , ihere na- eme m ma m hụ ndị m na- ahụtụbeghị mbụ .
M bịara chewe na ọtụtụ afọ m biri n’ ụlọ akwụkwọ ndị nwere nkwarụ na aka m na- enweghị ga- eme ka o siere m ike ịga ozi ọma .
Ma , n’ afọ 1992 , m gara ozi ọma rụta awa iri isii n’ otu ọnwa .
Eziri m ozi ọma nke ọma , obi tọkwara m ezigbo ụtọ .
N’ ihi ya , ekpebiri m na m ga na- arụ awa iri isii n’ ọnwa ọ bụla .
M gbakwara mbọ mee otú ahụ ruo ihe dị ka afọ atọ .
Anaghị m echefu ihe a Baịbụl kwuru echefu .
Ọ sịrị : “ Ònye bụ onye na- adịghị ike , m wee ghara ịbụ onye na- adịghị ike ? ”
(
2 Ndị Kọrịnt 11 : 29
) N’ agbanyeghị na enweghị m aka , m na- ekwu okwu , isi zukwara m okè .
N’ ihi ya , m na- agba mbọ na- enyere ndị ọzọ aka n’ agbanyeghị na enweghị m aka .
Ebe ọ bụ na enweghị m aka , m nwere ike imetere ndị ọnọdụ ha dị ka nke m ebere .
Ama m otú ọ na- adị mmadụ ma e nwee ihe ọ chọrọ ime ma o nweghị ike ime ya .
M na- akasi ndị nọ n’ ụdị ọnọdụ a obi .
Isi otú ahụ enyere ndị ọzọ aka na- eme m obi ụtọ .
Izi ndị ọzọ ozi ọma na- eme m obi ụtọ
JEHOVA NA- ENYERE M AKA KWA ỤBỌCHỊ
Nke bụ eziokwu bụ na e nwere mgbe obi na- anaghị adịcha m mma .
Achọrọ m inwe aka ka ibe m .
E nwere ọtụtụ ọrụ a na- arụ n’ ụbọchị m na- arụ n’ onwe m , ma m na- etinyekwu ike na oge ịrụ ha karịa ka m gaara etinye ma a sị na m nwere aka .
Ihe m na- ekwukarị n’ ụbọchị ọ bụla bụ : “ N’ ihe
niile ,
enwere m ike site n’ aka onye ahụ nke na- enye m ike . ”
(
Ndị Filipaị 4 : 13
) N’ ụbọchị ọ bụla , Jehova na- enye m ike m na- eji arụ ọrụ ndị m na- arụ .
Ihe a Jehova na- emere m gosiri na ọ hapụbeghị m .
Ọ bụ ya mere na achọtụghị m ịhapụ ya .
Jehova ejirila ezigbo ezinụlọ gọzie m .
Enweghị m ụdị ezinụlọ a mgbe m na- etolite .
Alụtara m ezigbo nwaanyị .
Aha ya bụ Elke .
Ọ hụrụ m n’ anya , nweekwa ọmịiko .
Ihe ọzọ Jehova jirila gọzie m bụ ọtụtụ nde Ndịàmà Jehova e nwere n’ ụwa niile .
Ha niile bụzi ụmụnne m .
Anyị niile dịkwa n’ otu .
Ebe mụ na ọmarịcha nwunye m aha ya bụ Elke nọ
Ihe na- akasikwa m obi bụ nkwa Chineke kwere na ya ga- eme ka ụwa bụrụ Paradaịs .
O kwukwara na ya ‘ ga- eme ihe niile ka ha dị ọhụrụ . ’
Aka m sokwa n’ ihe ndị ọ ga- eme ka ha dịrị ọhụrụ .
(
Mkpughe 21 : 5
) Mgbe ọ bụla m chebaara ihe ndị Jizọs rụrụ mgbe ọ na- eje ozi ya n’ ụwa echiche , ọ na- eme ka m ghọtakwuo nkwa a Chineke kwere .
Jizọs mere ka onye ngwọrọ gawa ije ozugbo , meekwa ka otu nwoke e bepụrụ ntị nweghachi ntị .
(
Matiu 12 : 13 ;
Luk 22 : 50 , 51
) Ihe ndị ahụ Jehova kwuru ya ga- emere anyị na ọrụ ebube ndị ahụ Jizọs rụrụ emeela ka m kwetasie ike na m ga- enwetaghachi aka m n’ oge na- adịghị anya .
Ma , ihe ọma kachanụ Jehova Chineke meerela m bụ na o mere ka m mata onye ọ bụ .
Ọ bụzi nna m na enyi m , bụrụkwa ike m na onye na- akasi m obi .
Ekwetakwara m ihe a Eze Devid kwuru .
O kwuru , sị : “ Jehova bụ ike m .
.
.
E nyewokwara m aka , nke mere na obi m na- enwe aṅụrị . ”
(
Abụ Ọma 28 : 7
) O nwetụghị mgbe m ga- achọ ịhapụ eziokwu a m mụtara n’ ihi na o nweghị ihe karịrị ya .
Amụtadịrị m ya n’ agbanyeghị na enweghị m aka .
Gịnị Ka Baịbụl Kwuru ?
Chineke ọ̀ na- aza ekpere niile ?
Ị̀ GA- ASỊ NA Ọ NA- AZA EKPERE .
.
.
Onye ọ bụla
Ụfọdụ ndị
Ka ị̀ ga- asị na ọ naghị aza onye ọ bụla ?
IHE BAỊBỤL KWURU
“ Jehova nọ ndị niile na- akpọku ya nso , bụ́ ndị niile na- akpọku ya n’ eziokwu . ”
—
Abụ Ọma 145 : 18
OLEE IHE ỌZỌ ANYỊ GA- AMỤTA NA BAỊBỤL ?
Chineke anaghị aza ndị na- enupụrụ ya isi ekpere .
(
Aịzaya 1 : 15
) Ma , ha na Chineke nwere ike ‘ ikpezi ’ ma ọ bụrụ na ha agbanwee otú ha si ebi ndụ .
—
Aịzaya 1 : 18
Ọ bụrụ na anyị chọrọ ka Chineke na- aza anyị ekpere , anyị kwesịrị ịna-ekpe ya ka ọ daba n’ ihe Baịbụl kwuru bụ́ uche ya .
—
1 Jọn 5 : 14
Ò nwere otú pụrụ iche anyị kwesịrị ịnọ mgbe anyị na- ekpe ekpere ?
ỤFỌDỤ NDỊ NA- EKWU
na mgbe ọ bụla ha na- ekpe ekpere na ha na- egbunye ikpere n’ ala , hulata isi , ma ọ bụkwanụ jikọta aka ha ọnụ .
Gịnị ka i chere ?
Baịbụl kwuru na e nweela ndị Chineke zara ekpere ha .
Ụfọdụ n’ ime ha ‘ nọdụrụ ala , ’ ma ọ bụ ‘ bilie ọtọ ’ mgbe ha na- ekpe ekpere .
E nwekwara ndị nke ‘ gbatịrị onwe ha n’ ala , ’ nweekwa ndị “ gburu ikpere n’ ala . ”
(
1 Ihe E Mere 17 : 16 ;
2 Ihe E Mere 30 : 27 ;
Ezra 10 : 1 ;
Ọrụ Ndịozi 9 : 40
) E nweghị otú o kwuru anyị kwesịrị ịnọ ma anyị kpewe ekpere .
Chineke na- aza ndị dị́ umeala n’ obi ekpere .
—
Abụ Ọma 138 : 6
I nwere ike ikpe ekpere n’ asụsụ ọ bụla ma ọ bụdị kpee ya n’ ime obi gị .
—
2 Ihe E Mere 6 : 32 , 33 ;
Nehemaya 2 : 1-6
Gụọ Isiokwu Ndị Ọzọ n’ Ịntanet
AJỤJỤ NDỊ ỌZỌ BAỊBỤL ZARA
Ọ̀ Bụ Chineke Kere Ekwensu ?
( Gaa n’ ebe e dere IHE BAỊBỤL NA- AKỤZI > pịa ebe e dere
AJỤJỤ NDỊ BAỊBỤL ZARA
Ụlọ Nche , Nke 1 2017
Olee Ihe Ị Ga- eme Ka Ịgụ Baịbụl Na- atọ Gị Ụtọ ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
Baịbụl , oge ya ọ̀ gafeela , ka ọ̀ ka bara uru n’ oge anyị a ?
Baịbụl kwuru , sị :
“ Akwụkwọ Nsọ dum si n’ ike mmụọ nsọ Chineke , ọ bara uru . ”
—
2 Timoti 3 : 16 , 17
a kwuru ihe ndị na- egosi na Baịbụl ka bara uru .
O kwukwara otú anyị ga- esi na- agụ ya ya ana-atọ anyị ụtọ , ma baara anyị uru .
Olee Uru Ịgụ Baịbụl Bara ?
È nwetụla mgbe ị chọrọ ịgụ Baịbụl , ya adị gị otú ọ dị otu n’ ime ndị a ?
E nwere ndị ịgụ Baịbụl na- esiri ezigbo ike .
Ọ bụrụ na ị bụ otu n’ ime ha , gị amata na Baịbụl nwere ike ime ka ndụ na- atọkwu gị ụtọ , olee ihe ị ga- eme ?
Ọ bụrụkwanụ na ị chọpụta na o nwere otú i nwere ike isi na- agụ Baịbụl , ya ana-atọkwu gị ụtọ , ọ̀ bụ na ị gaghị achọ ịgụ ya ?
Gbalịanụ gụọ Baịbụl ka ị hụ ihe ndị o kwuru ga- abara gị uru .
Ka anyị legodị uru ụfọdụ ndị kwuru na ha ritere mgbe ha gụwara Baịbụl .
E nwere ihe otu nwa okorobịa aha ya bụ Ezekiel kwuru .
Ọ dị ihe dị ka afọ iri abụọ na abụọ .
Ọ sịrị : “ Na mbụ , m na- ebi ndụ ka onye bu ụgbọala na- aga n’ enweghị ebe o bu n’ uche ịga .
Ma , mgbe m gụwara Baịbụl , ndụ m bịara nwee isi .
Ihe e dere na Baịbụl na- enyere m aka kwa ụbọchi . ”
E nwekwara ihe otu nwa agbọghọ dịkwa ihe dị ka afọ iri abụọ na abụọ aha ya bụ Frieda kwuru .
Ọ sịrị : “ M na- ewebu iwe ọkụ .
Ma , ihe ndị m gụtara na Baịbụl emeela ka m na- ejide onwe m .
O meekwala ka mụ na ndị mmadụ na- adịkwu ná mma . ”
Otu nwaanyị aha ya bụ Eunice dị ihe dị ka afọ iri ise kwuru na Baịbụl na- enyere ya aka ịbụ ezigbo mmadụ , na- enyekwara ya aka ịgbanwe àgwà ndị na- adịchaghị mma ọ na- akpa .
Ihe a ndị a kwuru , nakwa ihe ọtụtụ ndị ọzọ gụrụla Baịbụl chọpụtara , gosiri na ịgụ Baịbụl nwere ike ime ka ndụ na- atọ gị ụtọ .
(
Aịzaya 48 : 17 , 18
) Ịgụ Baịbụl nwekwara ike inyere gị aka ( 1 ) ime mkpebi ndị dị mma , ( 2 ) imete ezigbo ndị enyi , ( 3 ) idi nsogbu , ( 4 ) nakwa ịmụta gbasara Chineke , bụ́ ihe kacha mkpa ná ndụ .
E nweghị mgbe ime ihe Baịbụl kwuru ga- aghọ gị ahịa n’ ihi na ọ bụ Chineke mere ka e dee ha .
Chineke agaghị agwa gị mee ihe na- adịghị mma .
Ihe dị mkpa bụ ka i bidogodị gụwa Baịbụl .
Olee ihe ụfọdụ i nwere ike ime ka ịgụ Baịbụl gụwa gị agụụ , nakwa ka ọ na- atọ gị ụtọ ?
Olee Otú M Ga- esi Malite Ịgụ Baịbụl ?
Olee ihe ị ga- eme ka ịgụ Baịbụl na- atọ gị ụtọ ?
Legodị ihe ise nyerela ụfọdụ ndị aka .
Nọrọ n’ ebe ahụ́ ga- eru gị ala .
Gbalịa nọrọ ebe dị jụụ .
Gbaa mbọ ka a ghara inwe ihe ga na- adọpụ gị uche .
Ịnọ ebe ị ga na- ahụ ihe ị na- agụ nke ọma , nakwa ebe ezigbo ikuku ga na- ekusa gị ga- eme ka ị na- aghọta ihe ị na- agụ .
Jiri obi ọcha gụọ ya .
Ebe ọ bụ Nna anyị bi n’ eluigwe nwe Baịbụl , ọ ga- abara gị uru ma i mee ka nwatakịrị chọrọ ịmụta ihe n’ aka nne ma ọ bụ nna ya hụrụ ya n’ anya .
Ọ bụrụ na e nwere ihe na- adịghị mma ị na- eche gbasara Baịbụl , ọ ga- adị mma ka ị hapụ ya ka Chineke nwee ike ịkụziri gị ihe .
—
Abụ Ọma 25 : 4
Kpee ekpere tupu gị agụwa Baịbụl .
Ọ bụ uche Chineke ka e dere na Baịbụl .
Ọ bụ ya mere anyị ji kwesị ịrịọ ya ka o nyere anyị aka ịghọta ya .
Chineke kwuru na ọ ga- enye “ ndị na- arịọ ya mmụọ nsọ . ”
(
Luk 11 : 13
) Mmụọ nsọ ga- enyere gị aka ịghọta uche Chineke .
Nwayọọ nwayọọ , ọ ga- emekwa ka ị ghọta “ ihe ndị miri emi nke Chineke . ”
—
1 Ndị Kọrịnt 2 : 10
Gụọ ya otú ị ga- aghọta ya .
Agụla ya naanị ka ị gụchaa isi ole i kpebiri ịgụ otu mgbe .
Chebara ihe ị na- agụ echiche .
I nwere ike ịjụ onwe gị ajụjụ ndị dị ka : ‘ Olee àgwà ọma onye a na- ekwu gbasara ya ebe a nwere ?
Olee otú m ga- esi na- eme ka ya ? ’
Nwee ihe i bu n’ obi Baịbụl ị na- achọ ịgụ ga- enyere gị aka na ya .
Ị chọọ ka Baịbụl ị na- achọ ịgụ na- atọ gị ụtọ , i kwesịrị ibu n’ obi na ị ga- amụta ihe ga- abara gị ezigbo uru .
I nwere ike ibu n’ obi ịmụtakwu gbasara Chineke , ma ọ bụkwanụ otú ị ga- esi bụrụ ezigbo mmadụ , ezigbo di ma ọ bụ ezigbo nwunye .
Gazie ebe Baịbụl kwuru ihe ndị ga- enyere gị aka ime ihe ndị a ị chọrọ ime , gụwa ha .
*
Ime ihe ise a ga- eme ka ịgụ Baịbụl na- atọ gị ụtọ .
Ma , olee otú ị ga- esi eme ka ọ na- atọkwu gị ụtọ ?
Isiokwu na- eso nke a ga- akọrọ gị ihe ụfọdụ ị ga- eme .
Ihe Ga- eme Ka Ịgụ Baịbụl Na- atọkwu Gị Ụtọ
Ịgụ Baịbụl ọ̀ na- atọ gị ụtọ , ka ọ̀ na- agwụ gị ike ?
Nke ọ bụla ọ bụ nwere ike ịbụ n’ ihi otú i si na- agụ ya .
Ka anyị leba anya n’ ihe ndị ga na- eme ka ịgụ Baịbụl na- agụ gị agụụ , ma na- atọkwu gị ụtọ .
Jiri Baịbụl a sụgharịrị nke ọma na nke e ji asụsụ a na- ede n’ oge a na- agụ ya .
Ọ bụrụ na ị na- agụ akwụkwọ , gụta ọtụtụ okwu na- esiri gị ike ịghọta , ma ọ bụkwanụ okwu ndị mgbe ochie ị na- amaghị ihe ha pụtara , akwụkwọ ahụ nwere ike ịgbụ gị .
Ọ bụ ya mere o ji dị mma ka ị chọta Baịbụl e ji asụsụ dị mfe ga- eru gị n’ obi sụgharịa .
O kwesịkwara ịbụ nke a sụgharịrị nke ọma .
Danloduo ya n’ ekwentị na ihe ndị yiri ya , ma ọ bụ gị ana-agụ ya n’ Ịntanet .
N’ oge anyị a , e nwere Baịbụl ndị e biri ebi , nweekwa ndị nke dị n’ Ịntanet , kọmputa , ekwentị na ihe ndị yiri ya .
E nwekwara ihe ndị dị na kọmputa ma ọ bụ n’ ekwentị ụfọdụ nwere ike inyere gị aka ịchọta amaokwu Baịbụl ndị ọzọ kwuru banyere ihe ị na- agụ .
Ha nwekwara ike inyere gị aka ịhụ otú e si sụgharịa amaokwu ị na- agụ ná nsụgharị Baịbụl ndị ọzọ .
E nwekwara Baịbụl ndị a gụrụ agụ i nwere ike igere egere .
Ụfọdụ na- egere ya ma ha nọrọ n’ ụgbọala na- eme njem , ma ha na- asa ákwà , ma ọ bụkwanụ na- eme ihe ndị ọzọ .
Leenụ ma ò nwere nke ọ bụla n’ ime ụzọ ndị a ga- akara gị mma isi gụọ Baịbụl .
Jiri ihe ndị e ji amụ Baịbụl na- agụ Baịbụl .
E nwere ihe ndị e ji amụ Baịbụl nwere ike inyere gị
aka ịghọtakwu Baịbụl ị na- agụ .
Otu n’ ime ha bụ map ndị na- egosi obodo ndị e kwuru okwu ha na Baịbụl .
Ha nwere ike inyere gị aka ịmata ebe ihe ndị ị na- agụ mere , meekwa ka ị ghọtakwuo ihe ị na- agụ .
Isiokwu ndị gbara n’ akwụkwọ anyị ụfọdụ dị ka ndị dị n’
a nwere ike inyere gị aka ịghota ọtụtụ ihe e kwuru na Baịbụl .
E nwekwara ndị dị na jw .
org / ig , n’ ebe e dere “
Ihe Baịbụl Na- akụzi
Gbanwee otú i si na- agụ ya .
Ọ bụrụ na isi n’ isi gụrụ Baịbụl ruo ná ngwụcha na- esiri gị ike , i nwere ike ịmalite n’ akwụkwọ Baịbụl ndị kacha atọ gị ụtọ .
Ị chọọ ịmatakwu ụfọdụ ndị a na- anụkarị aha ha na Baịbụl , i nwere ike malite ịgụ gbasara ha .
E nwere igbe dị n’ isiokwu a nwere ike inyere gị aka ma ị chọọ ịgụ gbasara ndị a kọrọ akụkọ ha na Baịbụl .
Isiokwu ya bụ “
Gụọ Gbasara Ndị A Kọrọ Akụkọ Ha na Baịbụl Ka Ị Ghọtakwuo Baịbụl
. ”
I nwekwara ike ịgụ Baịbụl n’ isiokwu n’ isiokwu ma ọ bụ otú ihe ndị a kọrọ na ya si mee .
Gbalịa mee otu n’ ime ihe ndị a ka ịgụ Baịbụl na- atọkwu gị ụtọ .
Olee Otú Baịbụl Nwere Ike Isi Nyere M Aka ná Ndụ ?
Baịbụl bụ akwụkwọ pụrụ iche .
Ihe e dere na ya bụ ihe Onye kere anyị kwuru ga- abara anyị uru .
(
) Ihe ndị o kwuru nwere ike inyere anyị ezigbo aka .
Ọ bụ ya mere Baịbụl ji kwuo , sị : “ Okwu Chineke dị ndụ ma na- akpa ike . ”
(
Ndị Hibru 4 : 12
) E nwere ụzọ abụọ dị mkpa Baịbụl nwere ike isi nyere anyị aka ná ndụ .
Otu bụ na ọ ga- eme ka ndụ anyị ka mma ugbu a .
Nke abụọ abụrụ na ọ ga- enyere anyị aka ịmata Chineke na ihe ndị o kwuru ọ ga- emere anyị .
—
1 Timoti 4 : 8 ;
Jems 4 : 8
Otú ọ ga- esi eme ka ndụ gị ka mma ugbu a .
Baịbụl ga- abara gị ezigbo uru .
O kwuru ihe ndị ga- enyere gị aka n’ ihe ndị a na- esonụ :
Otú gị na ndị ezinụlọ gị na ndị ọzọ ga- esi na- adị ná mma .
—
Ndị Efesọs 4 : 31 , 32 ;
5 : 22 ,
25 ,
28 ,
33
Otú ahụ́ ga- esi esi gị ike , na otú ị ga- esi na- enwe obi ụtọ .
—
Abụ Ọma 37 : 8 ;
Ilu 17 : 22
Otú ị ga- esi na- akpa àgwà .
—
1 Ndị Kọrịnt 6 : 9 , 10
Otú ị ga- esi akpa afọ gị .
—
Ilu 10 : 4 ;
28 : 19 ;
Ndị Efesọs 4 : 28
E nwere otu di na nwunye bi n’ Eshia ihe ha gụtara na Baịbụl baara ezigbo uru .
Aha ha bụ Vicent na Annalou .
Mgbe ha lụrụ ọhụrụ , o siiri ha ike ịghọta ibe ha , nakwa ịna-agwa ibe ha obi ha , otú ahụ ọ na- adị ọtụtụ ndị lụrụ ọhụrụ .
Ma , ha bidoro mewe ihe ha na- agụta na Baịbụl .
Olee uru ọ baara ha ?
Vicent kwuru , sị : “ Ihe ndị m gụrụ na Baịbụl enyerela m aka iji obiọma na- edozi nsogbu mụ na nwunye m na- enwe .
O nyekwarala anyị aka ịna-ebi n’ udo . ”
Annalou , nwunye ya kwetara ihe a di ya kwuru .
Ọ sịrị : “ Ịgụ gbasara ndị a kọrọ akụkọ ha na Baịbụl fere Chineke nyeere anyị aka .
Obi na- atọ m ụtọ ugbu a maka otú mụ na di m si biri n’ udo , nakwa maka ihe anyị ji ndụ anyị na- eme . ”
Ịmata Chineke .
Vicent kwukwara uru ọzọ ịgụ Baịbụl baara ya .
Ọ sịrị : “ Ịgụ Baịbụl emeela ka mụ na Jehova dịrị ná mma ugbu a karịa mgbe ọ bụla ọzọ . ”
Ihe a Vicent kwuru na- egosi na Baịbụl na- enyere anyị aka ịmata Chineke nke ọma .
Ọ bụrụ na ị mata Chineke nke ọma , ime ihe o kwuru ga na- abara gị uru , gị na ya ga- abụkwa enyi .
Ị ga- achọputa na ọ gwara anyị na ọ ga- emere anyị ọtụtụ ihe ọma n’ ọdịnihu .
N’ oge ahụ , anyị ga- adị ‘ ndụ nke bụ́ ndụ n’ ezie , ’ ya bụ , ndụ ebighị ebi .
(
1 Timoti 6 : 19
) E nweghị akwụkwọ ọzọ nwere ike ịkọrọ anyị ihe ndị a ma e wezụga Baịbụl .
Ọ bụrụ na i bido gụwa Baịbụl ma nọgide na- agụ ya , ọ ga- eme ka ndụ gị ka mma ugbu a , gị amatakwa Chineke .
Ma ka ị na- agụ Baịbụl , i nwere ike inwe ọtụtụ ihe ga- agbagwoju gị anya ị ga- achọ ịjụ ajụjụ gbasara ya .
Ọ bụrụ na i nwee ajụjụ , ihe otu nwoke onye Itiopia dịrị ndụ ihe dị ka puku afọ abụọ gara aga mere nwere ike inyere gị aka .
O nwere ọtụtụ ajụjụ gbasara ihe ọ gụtara na Baịbụl .
Mgbe otu onye na- eso ụzọ Jizọs aha ya bụ Filip , jụrụ ya ma ọ̀ ma ihe ihe ọ na- agụ pụtara , ọ sịrị : “ Olee otú m ga- esi mara , ma ọ bụrụ na mmadụ eduzighị m ? ”
O kwetaziri ka Filip , bụ́ onye ma Baịbụl nke ọma nyere ya aka ịghọta ihe ọ na- agụ .
(
Ọrụ Ndịozi 8 : 30 , 31 ,
34
) Ọ bụrụkwa na ị chọrọ ịmụtakwu Baịbụl , gaa na jw .
org / ig pịa ebe e dere “ Gwa Anyị Ka Anyị na Gị Mụwa Baịbụl , ” dejuo fọm dị ebe ahụ .
I nwekwara ike iji adres anyị dị n’
a detara anyị akwụkwọ ozi .
Jiri nke kacha dị nso n’ ebe i bi deta ya .
I nwekwara ike ịgwa Onyeàmà Jehova ọ bụla ị hụrụ na ị ga- achọ ka a bịa mụwara gị Baịbụl ma ọ bụkwanụ gị agaa n’ Ụlọ Nzukọ Alaeze anyị dị gị nso .
Gbalịa bido taa gụwa Baịbụl ka o nyere gị aka ime ka ndụ gị ka mma .
Achọghị M Ịnwụ
NDỤ M BIRI NA MBỤ
A mụrụ m na Padintin , dị na Lọndọn , Ịngland .
Mụ na ụmụnne m ndị nwaanyị atọ tọrọ m na mama anyị bi .
Papa m bụ onye aṅụrụma , ọ naghị anọta n’ ụlọ .
Mgbe m dị obere , mama m kụziiri m ịna-ekpe ekpere n’ abalị ọ bụla .
Enwere m obere Baịbụl nwere naanị akwụkwọ Abụ Ọma .
M bịara na- abụ ya ka abụ .
N’ otu abalị , echetara m otu ihe m gụtara n’ otu akwụkwọ nke mere ka m chee ezigbo echiche .
Ihe e dere n’ akwụkwọ ahụ bụ : “ Otu ụbọchị anyị ga- anwụ . ”
Ihe a mere ka ụra pụọ m n’ anya ebe m na- eche banyere ihe echi ga- abụ .
M sịrị na ‘ a ga- enwerịrị ihe mere anyị ji dị ndụ . ’
M bịara jụwa onwe m sị : ‘ Gịnị mere e ji kee m ? ’
Achọghị m ịnwụ .
M bidoro nwewe mmasị n’ anwansi .
M chọwara otú m ga- esi soro ndị nwụrụ anwụ kwuo okwu .
M sooro ụmụ akwụkwọ ibe m gaa n’ ebe a na- eli mmadụ , leekwa fim ndị na- atụ ezigbo ụjọ .
Ime ihe ndị a na- atọ anyị ụtọ ma na- atụkwa anyị ụjọ .
M bidoro ịkpa àgwà ọjọọ mgbe m dị afọ iri .
M bidoro ịṅụ sịga , o teghịkwa aka ya erie m ahụ́ .
M mechakwara ṅụwa ìgbó .
Mgbe m na- erule afọ iri na otu , aṅụwala m mmanya na- aba n’ anya .
Ọ bụ eziokwu na ọ naghị atọ m ụtọ , otú o si egbu m ma m ṅụọ ya na- adị m mma .
Ịgụ egwú na ịgba egwú na- adịkwa m mma .
Mgbe ụfọdụ , m na- amịpụ gaa ebe a na- eme oriri na nkwari n’ abalị .
M na- ezorokwa ezoro bata tupu chi abọọ .
Ọtụtụ mgbe , ọ na- abụ chi bọọ ike agwụ m , mụ ahapụ ịga akwụkwọ .
Ụbọchị m ga- agakwanụ aga , m na- eme , a mụtụ ihe , mụ agaa ṅụrụtụ mmanya .
N’ ule ikpeazụ anyị lere n’ ụlọ akwụkwọ , adabara m afọ .
Ezigbo iwe were mama m maka ya .
Ọ bụ mgbe ahụ ka ọ matara na àgwà m eretọọla .
Mụ na ya sere ezigbo okwu , mụ esi n’ ụlọ gbapụ , gaa mụ na otu enyi m nwoke aha ya bụ Tony ebiri .
Ọ bụ onye Rasta , bụrụkwa onye ohi .
Ọ na- ere ọgwụ ike , a makwa ya ama ka onye ike .
O teghị aka , ya atụwa m ime .
Mgbe m dị naanị afọ iri na isii , amụrụ m nwa anyị nwoke .
OTÚ BAỊBỤL SI GBANWEE NDỤ M
Mgbe mbụ m hụrụ Ndịàmà Jehova bụ mgbe m bi n’ ebe gọọmentị rụrụ maka ụmụ agbọghọ tụụrụ ime ọkwà na ụmụ ha .
E nyere m otu ọnụ ulọ n’ ebe ahụ .
E nwere ụmụ nwaanyị abụọ bụ́ Ndịàmà Jehova na- abịakarị ebe ahụ akụziri ụfọdụ ụmụ agbọghọ tụkwaara ime ọkwà , Baịbụl .
Otu ụbọchị , m kpebiri iso ha mụọ ihe .
Ihe m bu n’ obi soro ha bụ ka m gosi Ndịàmà Jehova ahụ na ihe ha na- akụzi abụghị eziokwu .
Ma , ha si na Baịbụl zaa m ajụjụ niile m jụrụ ha , ya edoo m anya .
Ha nwere obioma .
Otú ha si kpaso m àgwà mere ka m kweta ka ha mụwakwara m Baịbụl .
Ihe m mụtara na Baịbụl mere ka ndụ m gbanwee .
Kemgbe m bụ nwata , m na- atụ ụjọ ọnwụ .
Ma , m bịara mụta na Jizọs kwuru na a ga- akpọlite ndị nwụrụ anwụ .
(
Jọn 5 : 28 , 29
) M mụtakwara na ihe banyere m na- emetụ Chineke n’ obi .
(
1 Pita 5 : 7
) Ihe e dere na
Jeremaya 29 : 11
metụrụ m n’ ahụ́ .
Ebe ahụ sịrị : “ ‘ N’ ihi na mụ onwe m maara nke ọma ihe m na- echere unu , ’ ka Jehova kwuru , ‘ echiche udo , ọ bụghị nke ọdachi , ime ka unu nwee ọdịnihu na olileanya . ’ ”
M bịara kweta na m nwere ike ịdị ndụ ebighị ebi na Paradaịs n’ elu ụwa .
—
Abụ Ọma 37 : 29
Ndịàmà Jehova gosiri m na ha hụrụ m n’ anya .
Mgbe mbụ m gara ọmụmụ ihe ha , obi tọrọ m ụtọ n’ ihi otú onye ọ bụla si nabata m ma mee ka ahụ́ ruo m ala .
(
Jọn 13 : 34 , 35
) Ndị chọọchị m na- agabu anaghị eme m otú a .
Ndịàmà Jehova nabatara m .
Ha akpapụghị m iche ka onye ọjọọ .
Ha na- abịa eleta m n’ ebe m bi , na- ewetakwara m ihe ndị dị m mkpa .
Obi bịara ruo m ala , ya adịzie m ka ànyị bụ otu ezinụlọ hụrụ ibe ha n’ anya .
Ka m na- amụ Baịbụl , m chọpụtara na m kwesịrị ịgbanwe otú m si ebi ndụ ma biwe ndụ otú Chineke chọrọ .
O siiri m ike ịkwụsị ịṅụ sịga .
M chọpụtakwara na egwú ụfọdụ m na- ege na- eme ka ịṅụ ìgbó na- agụsi m ike .
Ọ bụ ya mere m ji gbanwee ụdị egwú ndị m na- ege .
Ebe ọ bụ na m chọrọ ịkwụsị ịṅụ mmanya , m kwụsịrị ịga oriri na nkwari n’ abalị n’ ihi na ọ ga- eme ka ịṅụ mmanya gụwa m .
M hapụkwara ndị mụ na ha na- akpabu , mụ na ndị na- efe Chineke ana-akpazi , ka ha nyere m aka ịna-ebi ndụ dị mma .
—
Ilu 13 : 20
Tony na Ndịàmà Jehova nọkwa na- amụ Baịbụl mgbe ahụ .
Ha ji Baịbụl zaa ya ajụjụ niile ọ jụrụ ha , ya edookwa ya anya na ihe ọ na- amụ bụ eziokwu .
Ọ kwụsịrị ndụ ọjọọ ọ na- ebibu .
Ya na ndị ike ibe ya kwụsịrị ịkpa , ya akwụsịkwa ime mpụ na ịṅụ ìgbó .
Ebe anyị chọrọ ime ihe dị Jehova mma , anyị kpebiri ịkwụsị àgwà ọjọọ anyị ma bikọta ọnụ ka anyị nwee ike ịgbakọ aka zụọ nwa anyị nwoke .
Ọ bụ ya mere anyị ji lụọ n’ afọ 1982 .
“ Anaghịzi m echegbu onwe m n’ abalị banyere ihe echi ga- abụ ma ọ bụ na- atụ ụjọ ọnwụ ”
M chọrọ n’
Teta !
ebe a kọrọ gbasara ndị birila ụdị ndụ ọjọọ m na- ebi ma mechaa gbanwee .
Otú ha si gbaa mbọ kwụsị àgwà ndị ahụ nyeere m aka .
Ha mere ka m na- agbasi mbọ ike ịkwụsị ndụ ọjọọ m .
M nọgidere na- arịọ Jehova ka ọ ghara ịkwụsị inyere m aka .
N’ ọnwa Julaị afọ 1982 , e mere mụ na Tony baptizim , anyị aghọọ Ndịàmà Jehova .
URU NDỊ M RITERELA
Mbọ m gbara ka mụ na Jehova Chineke bụrụ enyi zọrọ m ndụ .
Jehova enyekwarala anyị aka n’ oge ihe siiri anyị ike .
Anyị amụtala ịtụkwasị ya obi mgbe ọ bụla nsogbu bịaara anyị .
E nwebeghị mgbe ọ hapụrụ anyị .
—
Abụ Ọma 55 : 22
Obi dịkwa m ụtọ na enyerela m nwa anyị nwoke na nwa anyị nwaanyị aka ha amata Jehova ka mụnwa .
Obi na- atọkwa m ụtọ ugbu a ka m na- ahụ ụmụ nke hanwa ka ha na- amatakwa Chineke .
Anaghịzi m echegbu onwe m n’ abalị banyere ihe echi ga- abụ ma ọ bụ na- atụ ụjọ ọnwụ .
N’ izu ọ bụla , mụ na Tony na- aga n’ ọgbakọ dị iche iche nke Ndịàmà Jehova na- agba ha ume ka okwukwe ha sikwuo ike .
Anyị na- eso ha na- akụziri ndị ọzọ na ọ bụrụ na ha enwee okwukwe na Jizọs , ha ga- enweta ndụ ebighị ebi .
“ O Mere Ihe Dị Chineke Ezi Mma ”
INỌK biri ogologo ndụ .
Ọ gbara narị afọ atọ na iri isii na ise .
Ihe a nwere ike isiri anyị ike ikweta .
E jiri afọ ole a Inọk gbara tụnyere afọ ole mmadụ na- agba taa , ọ karịrị afọ ndụ mmadụ anọ kara nká gbara tupu ha anwụọ .
Ma e nwere ike ikwu na Inọk nwụchuru ọnwụ ma e were afọ ole ọ gbara tụnyere afọ ole ndị oge ahụ na- agba .
N’ oge ahụ , ya bụ , ihe karịrị puku afọ ise gara aga , ndị mmadụ na- adị ogologo ndụ karịa otú a na- adị taa .
Dị ka ihe atụ , Adam ebiela ndụ ihe karịrị narị afọ isii tupu a mụọ Inọk .
Ọ dịkwara ndụ ihe karịrị narị afọ atọ mgbe a mụchara Inọk .
Ụfọdụ ụmụ ụmụ Adam bidịrị ogologo ndụ karịa ya .
N’ ihi ya , e nwere ike ikwu na mgbe ahụ Inọk gbara narị afọ atọ na iri isii na ise , na ume ndụ ka dị ya n’ ahụ́ , nakwa na ọ ka nwere ọtụtụ afọ ọ ka ga- adị ndụ .
Ma , ọ nwụchuru ọnwụ .
Were ya na ị na- ahụ Inọk ka ọ na- agba ọsọ ụkwụ eru ala .
Ọ nọ n’ ezigbo nsogbu .
Ka ọ nọ na- agba ọsọ , o chefughị otú ndị ọ ka gwara ihe Chineke kwuru si meso ya ihe .
I lee ndị ahụ anya n’ ihu , ị ga- amata na ezigbo iwe ji ha .
Ha kpọrọ Inọk asị .
Ha achọghị iji ntị anụ ihe ọ na- agwa ha , o nweghị ihe ha ji Chineke dunyere ya ozi ahụ kpọrọ .
O nweghịkwanụ otú aka ha ga- esi kpara Jehova bụ́ Chineke Inọk , ma aka ha nwere ike ịkpara Inọk .
O nwere ike ịbụ na Inọk na- eche ma ya ga- ahụkwa ndị ezinụlọ ya anya ọzọ .
Ọ̀ ga- abụ na o chetara nwunye ya na ụmụ ya ndị nwaanyị na nwa ya nwoke bụ́ Metusela , ma ọ bụkwanụ nwa nwa ya bụ́ Lemek ?
(
Jenesis 5 : 21-23 ,
) Ma , nke ya ọ̀ gwụla ?
E kwughị ọtụtụ ihe banyere Inọk na Baịbụl .
Naanị n’ ebe atọ ka a kọrọ obere ihe gbasara ya .
(
Jenesis 5 : 21-24 ;
Ndị Hibru 11 : 5 ;
Jud 14 , 15
) Ma , ihe ndị a kọrọ gbasara ya n’ ebe ndị ahụ gosiri na Inọk bụ nwoke nwere ezigbo okwukwe .
Ị̀ na- egboro ndị ezinụlọ gị mkpa ha ?
È nwetụla mgbe ị bara ná nsogbu n’ ihi na ị na- eme ihe ị ma na o ziri ezi ?
Ọ bụrụ otú ahụ , e nwere ọtụtụ ihe i nwere ike ịmụta n’ okwukwe Inọk .
“ INỌK WEE SORO EZI CHINEKE NA- EJE IJE ”
Ihe ọjọọ nọ na- arị ibe ya elu n’ ụwa mgbe a mụrụ Inọk .
A mụrụ Inọk n’ ọgbọ nke asaa malite n’ Adam .
Ezughị okè akpawabeghị ụmụ mmadụ aka ọjọọ n’ oge ahụ otú o si akpa anyị n’ oge a , n’ ihi na ọ dịchabeghị anya Adam na Iv mehiere .
Ọ bụ ya mere ndị oge ahụ ji bie ogologo ndụ .
Ma , àgwà ha retọrọ eretọ , ha na Jehova adịghịkwa ná mma .
Tigbuo zọgbuo juru ebe niile .
Ọ malitere n’ ọgbọ nke abụọ , bụ́ mgbe Ken gburu Ebel .
O yiri ka obi ọ̀ na- atọ otu n’ ime ụmụ ụmụ Ken ụtọ na ya na- akpa ike , na- emesikwa mmadụ ike karịa Ken .
E nwere ihe ọjọọ ọzọ ndị mmadụ malitere ime n’ ọgbọ nke atọ .
Ha malitere ịkpọ aha Jehova , ma ọ bụghị iji kwanyere ya ùgwù ma ọ bụ fee ya .
Ha nọ na- eme ihe ndị na- eme ka a kọchaa aha Chineke .
—
Jenesis 4 : 8 ,
23-26
O yiri ka ihe a ha na- eme ọ̀ bịara ka njọ n’ oge Inọk .
Ma , olee ihe Inọk ga- eme ?
Ọ̀ ga- eso ndị mmadụ na- eme ihe ọjọọ a ha na- eme , ka ọ̀ ga- achọ ịma ihe Jehova Chineke , onye kere eluigwe na ụwa ,
chọrọ ka e mee ma na- erubere ya isi ?
Ọ ga- abụ na ihe a kọọrọ ya gbasara Ebel metụrụ ya n’ ahụ́ .
E gburu Ebel n’ ihi na ọ na- efe Jehova otú Jehova chọrọ .
Inọk kpebiri na ya ga- efe Jehova ka Ebel .
Jenesis 5 : 22
sịrị na Inọk “ soro ezi Chineke na- eje ije . ”
Ihe a Baịbụl kwuru gosiri na Inọk fere Chineke otú ọ chọrọ n’ oge ahụ ọtụtụ ndị na- eme ihe ọjọọ .
Ọ bụ ya bụ onye mbụ Baịbụl kwuru soro Chineke jee ije .
Amaokwu Baịbụl ahụ kwukwara na Inọk na Jehova nọgidere na- eje ije ma mgbe ọ mụchara Metusela .
Ihe e kwuru ebe ahụ gosikwara na mgbe Inọk dị afọ iri isii na ise , o nweela ezinụlọ nke ya .
O nwere nwunye , nweekwa “ ụmụ ndị ikom na ụmụ ndị inyom . ”
Ma , Baịbụl akpọghị aha nwunye ya , o kwughịkwa ole ụmụ ya dị .
Onye ọ bụla bụ́ nna nke chọrọ iso Chineke na- eje ije ma na- egboro ndị ezinụlọ ya mkpa ha kwesịrị ime ya otú Chineke chọrọ .
Inọk ghọtara na Jehova achọghị ka ọ na- agba n’ èzí .
(
Jenesis 2 : 24
) Ọ gbakwara mbọ kụziere ụmụ ya gbasara Jehova Chineke .
Olee uru ọ̀ baara ya ?
E nweghị ọtụtụ ihe Baịbụl kwuru gbasara ụmụ Inọk .
O kwughịkwanụ ma Metusela ò fere Chineke ma ọ bụ na o feghị ya .
Baịbụl kwuru na Metusela kacha bie ogologo ndụ .
Ọ nwụrụ n’ afọ ahụ Chineke ji mmiri bibie ụwa n’ oge Noa .
Ma , Metusela mụrụ nwa aha ya bụ Lemek .
Lemek hụrụ nna nna ya Inọk .
Ọ dịrị ndụ ihe karịrị otu narị afọ tupu nna nna ya anwụọ .
Lemek nwere ezigbo okwukwe na Chineke .
Jehova nyere ya mmụọ nsọ ya ebuo amụma banyere Noa nwa ya nwoke .
Amụma a mezuru mgbe ahụ e bibichara ụwa n’ oge Noa .
Noa so Chineke jee ije ka nna nna ya Inọk .
Inọk nwụrụ tupu a mụọ Noa .
O fere Chineke nke ọma .
Ọ ga- abụ Lemek , nna Noa kọọrọ Noa otú Inọk si fee Chineke ma ọ bụkwanụ nna nna ya bụ́ Metusela .
O nwekwara ike ịbụ Jered , bụ́ nna Inọk , kọọrọ ya Noa n’ ihi na Jered nwụrụ mgbe Noa dị narị afọ atọ na iri isii na isii .
—
Jenesis 5 : 25-29 ;
6 : 9 ;
9 : 1
Inọk emetụdịghị ka Adam .
Adam zuru okè , ma o nupụụrụ Jehova isi , ya emee ka ụmụ ya na- enupụrụ Chineke isi ma na- atagbu onwe ha n’ ahụhụ .
Ma , n’ agbanyeghị na Inọk ezughị okè , o nwere okwukwe na Chineke ma rubere ya isi , ụmụ ya mụtakwara ime ka ya .
Adam nwụrụ mgbe Inọk dị narị afọ atọ na asatọ .
Ndị ezinụlọ Adam hà ruuru ya uju mgbe ọ nwụrụ ?
Anyị amaghị .
Ma ihe doro anya bụ na Inọk nọgidere “ soro ezi Chineke na- eje ije . ”
—
Jenesis 5 : 24
Ọ bụrụ na ị na- akpa afọ ezinụlọ gị , e nwere ihe i nwere ike ịmụta n’ okwukwe Inọk .
Ọ bụ eziokwu na ọ dị mkpa ịkpa afọ ha , ma e nweghị ihe dị mkpa karịa ịna-akụziri ha Okwu Chineke .
(
1 Timoti 5 : 8
) Ọ bụghị naanị na ị ga na- akụziri ha Okwu Chineke , i kwesịkwara ịna-eme ya eme .
Ọ bụrụ na i soro Chineke na- eje ije ka Inọk , na- eme ihe Baịbụl kwuru , ụmụ gị ga- amụtakwa ime ka gị .
INỌK ‘ BURU AMỤMA BANYERE HA ’
O nwere ike ịbụ na Inọk chere na o nweghị onye na- ahụ mbọ ọ na- agba ife Chineke ebe ọ bụ na ndị oge ahụ anaghị efe Chineke .
Ma , Jehova Chineke ya , ọ̀ na- ahụ mbọ ọ na- agba ime ihe ziri ezi ?
Eenụ .
Otu ụbọchị , Jehova gwara Inọk okwu .
O ziri ya
ozi ọ ga- ezi ndị oge ya ahụ .
Ọ bụ otú a ka Inọk si bụrụ onye amụma mbụ e dere ihe o buru n’ amụma na Baịbụl .
Olee otú anyị si mara ?
Ọ bụ ihe Jud , onye nne ji ya na Jizọs dere mgbe ọtụtụ narị afọ gachara mere ka anyị mara .
Jehova ji mmụọ nsọ ya mee ka Jud dee amụma ahụ na Baịbụl .
Gịnị ka Inọk buru n’ amụma ?
O kwuru , sị : “ Lee !
Jehova bịara , ya na ọtụtụ iri puku ndị nsọ ya , ime ha niile ihe e kpere n’ ikpe , na ịma ndị niile na- adịghị asọpụrụ Chineke ikpe banyere omume ha niile nke asọpụrụghị Chineke , bụ́ ndị ha mere n’ ụzọ asọpụrụghị Chineke , nakwa banyere ihe niile na- awụ akpata oyi nke ndị mmehie na- adịghị asọpụrụ Chineke kwuru megide ya . ”
(
) Ị̀ chọpụtara na Inọk kwuru okwu ka à ga- asị na Chineke emezuola amụma ahụ o buru ?
Ọ bụ otú ahụ ka ọtụtụ ndị amụma sikwa buo amụma mgbe Inọk nwụchara .
Ihe mere Inọk ji buo amụma ahụ otú ahụ bụ na o ji n’ aka na ọ ga- emezurịrị , ya ekwuzie ya ka à ga- asị na o mezuola .
—
Aịzaya 46 : 10
Inọk ji obi ike zie ndị oge ya na- anaghị asọpụrụ Chineke ozi Chineke ziri ya zie ha
Olee otú Inọk si zie ndị mmadụ ozi ahụ ?
Ọ gwara ha okwu n’ ezoghị ọnụ .
O kwuru ugboro abụọ na ha bụ ndị na- anaghị asọpụrụ Chineke , kwuokwa ugboro abụọ na ha na- eme omume asọpụrụghị Chineke .
O ji ihe a o kwuru katọọ ndị ahụ na- eme ihe ọjọọ , ihe ha na- eme , na otú ha si na- eme ya .
Ihe a o kwuru gosikwara na Chineke ga- ebibi ha n’ ihi na ndị mmadụ akpaala arụ n’ ụwa kemgbe ahụ a chụpụrụ Adam na Iv n’ ogige Iden .
Jehova ga- eji “ ndị nsọ ” ya , ya bụ , ìgwè ndị mmụọ ozi ya bibie ha .
Inọk gwara ha ihe a Chineke ga- eme na- atụghị egwu .
E nweghị onye ya na ya na- eso aga agwa ha ya .
Ọ ga- abụ na o juru Lemek anya ka ọ nọ na- ele otú nna nna ya si kata obi na- ezi ndị mmadụ ozi a .
Ọ bụrụ otú ahụ , anyị ghọtara ihe kpatara ya .
Okwukwe Inọk nwere mere ka o lee ụwa anya otú Chineke si ele ya anya .
Ụdị okwukwe a o nwere ò kwesịghị ime ka anyị na- elekwa ụwa a anya otú Chineke si ele ya ?
Ozi ahụ Inọk ji obi ike zie ndị oge ya gbasakwara anyị taa .
Jehova bibiri ndị ahụ na- anaghị asọpụrụ ya otú ahụ Inọk buru n’ amụma .
O ji mmiri bibie ha n’ oge Noa .
Chineke ga- ebibi ndị na- anaghị asọpụrụ ya n’ oge anyị a otú ahụ o bibiri ndị nke oge Noa .
(
Matiu 24 : 38 , 39 ;
2 Pita 2 : 4-6
) Ya na ìgwè ndị mmụọ ozi ya ejikerela ibibi ha .
Anyị kwesịrị iji ozi ahụ Inọk ziri kpọrọ ihe ma na- akọrọ ya ndị ọzọ .
Ndị enyi anyị na ndị ezinụlọ anyị nwere ike ha agaghị ege ntị n’ ozi ahụ .
Mgbe ụfọdụ , anyị nwere ike iche na o nweghị onye na- ahụ mbọ anyị na- agba ife Chineke .
Ma , Jehova na- ahụ mbọ anyị na- agba .
Ọ gaghị ahapụ anyị otú ahụ ọ na- ahapụghị Inọk .
‘ E WEGARA YA EBE ỌZỌ KA Ọ GHARA ỊHỤ ỌNWỤ ’
Olee otú Inọk si nwụọ ?
Baịbụl kwuru ihe ole na ole banyere otú o si bie ndụ , ma otú o si nwụọ edoghị ndị mmadụ anya .
Naanị ihe
kwuru bụ : “ Inọk wee soro ezi Chineke na- eje ije .
Ma ọ nọkwaghị , n’ ihi na Chineke kpọpụrụ ya . ”
Olee otú Chineke si kpọpụ Inọk ?
Pọl onyeozi mechara kwuo , sị : “ Ọ bụ okwukwe Inọk mere e ji wega ya ebe ọzọ ka ọ ghara ịhụ ọnwụ , ọ dịghịkwa ebe a hụrụ ya n’ ihi na Chineke wegara ya ebe ọzọ ; n’ ihi na tupu e wega ya ebe ọzọ , a gbara àmà banyere ya na o mere ihe dị Chineke ezi mma . ”
(
) Gịnị ka Pọl bu n’ obi mgbe o kwuru na ‘ e wegara ya ebe ọzọ ka ọ ghara ịhụ ọnwụ ’ ?
Baịbụl ụfọdụ kwuru na Chineke kpọọrọ ya gaa eluigwe .
Ma , ọ bụghị eziokwu n’ ihi na Baịbụl kwuru na Jizọs Kraịst bụ onye mbụ a kpọlitere n’ ọnwụ gaa n’ eluigwe .
—
Jọn 3 : 13
Oleezi otú e si ‘ kpọpụ ’ Inọk ka “ ọ ghara ịhụ ọnwụ ” ?
Jehova mere ka o jiri nwayọọ nwụọ ka ọ ghara ịnụ ụfụ ọnwụ .
Ma tupu Inọk anwụọ , “ a gbara àmà banyere ya na o mere ihe dị Chineke ezi mma . ”
Olee otú e si gbaara ya àmà a ?
O nwere ike ịbụ na obere oge tupu ya anwụọ , Chineke gosiri ya ọhụụ otú ụwa ga- adị ma ọ ghọọ paradaịs .
Mgbe Jehova gosichara Inọk otú paradaịs ga- adị iji mee ka ọ mata na ihe ya dị ya mma , Inọk nwụrụ .
Mgbe Pọl onyeozi na- ekwu gbasara Inọk na ndị ọzọ fere Chineke n’ oge ochie , ọ sịrị : “ Ndị a niile nwụrụ n’ okwukwe . ”
(
Ndị Hibru 11 : 13
) Ọ ga- abụ na mgbe ọ nwụchara , ndị iro ya chọrọ ya elu chọọ ya ala , ma , ‘ ọ dịghị ebe ha hụrụ ya . ’
O nwere ike ịbụ n’ ihi na Jehova ji aka ya lie ya ka ha ghara iji ozu ya mere ihe ọchị ma ọ bụkwanụ were ya mere chi .
Ugbu a ka anyị chebagodịrị otú o nwere ike ịbụ na Inọk si nwụọ echiche .
Were ya na ị na- ahụ ka ọ na- agba ọsọ , ike agwụchaa ya .
Ndị chọrọ igbu ya nọ na- achụ ya , ezigbo iwe ji ha n’ ihi na ọ gwara ha na Chineke ga- ebibi ha .
Inọk agbaba n’ otu ebe , zoo , nọrọ ebe ahụ na- ezurutụ ike .
Ma , ọ ma na ha ga- emecha kpara ya aka ma gbuo ya .
Ka ọ nọ na- ezu ike , o kpere ekpere .
Mgbe o kpechara ekpere , obi bịara ruo ya ala .
Ọ hụrụ ọhụụ , ya adị ya ka ọ̀ nọ ebe ahụ e gosiri ya n’ ọhụụ .
Ọ ga- abụ na a na- achọ igbu Inọk mgbe Jehova kpọpụrụ ya
Werekwa ya na ọ nọ na- ahụ ụwa dị iche na nke ahụ o bi na ya .
Ụwa a mara ya ezigbo mma ka ogige Iden , ma e nweghị ndị cherọb na- eche ya nche ka ndị mmadụ ghara ịbanye na ya .
Ọtụtụ ndị juru na ya .
Ahụ́ siri ha niile ike , ma ndị nwoke ma ndị nwaanyị .
Ha niile nwere ike okorobịa .
Udo dị ebe niile .
E nweghị onye kpọrọ ibe ya asị ma ọ bụ na- emegide ibe ya maka na ọ na- efe Chineke .
Ihe a Inọk na- ahụ mere ka obi sie ya ike na Jehova kwụ ya n’ azụ ma hụ ya n’ anya .
O doro ya anya na Jehova ga- emecha mee ka o biri ebe ahụ .
Obi bịara jiri nwayọọ nwayọọ ruo ya ala , ya emechie anya ya hiwe ezigbo ụra , sizie na ya nwụọ .
Ọ bụ otú ahụ ka o nwere ike ịbụ na o si nwụọ ruo taa .
Ma , Jehova Chineke ka na- echeta ya .
Jizọs mechara kwuo na otu ụbọchị , ndị niile nọ n’ ili ncheta ga- anụ olu ya , pụta .
Ha ga- emeghe anya ha hụzie onwe ha n’ ụwa ọhụrụ mara mma , udo juru na ya .
—
Ị̀ ga- achọ ibi n’ ụwa mgbe ahụ ?
Obi ọ̀ gaghị atọ gị ụtọ ma ị hụ Inọk ?
Chegodị banyere ihe ndị i nwere ike ịmụta n’ aka ya .
O nwere ike ịgwa anyị ma otú a anyị kwuru na o nwere ike ịbụ na o si nwụọ ma ọ̀ bụ otú o si nwụọ n’ eziokwu .
Ma , o nwedịrị ihe dị mkpa anyị kwesịrị ịmụta n’ aka ya ugbu a .
Olee ihe ọ bụ ?
Pọl kwuru ya mgbe o kwuchara gbasara Inọk .
Ọ sịrị : “ Ọ bụrụkwa na okwukwe adịghị , ọ gaghị ekwe omume ime ihe dị [ Chineke ] ezi mma . ”
(
Ndị Hibru 11 : 6
) Ihe a kwesịrị ime ka anyị niile gbaa mbọ ṅomie okwukwe Inọk .
Mmadụ Ịghọtahie Ihe Baịbụl Kwuru , Ọ̀ Bụ Obere Ihe ?
E nwere otu nwatakịrị hụrụ ka nnukwu anwụrụ ọkụ si n’ elu otu ụlọ ọrụ na- akwụgo n’ elu .
Otú anwụrụ ọkụ ahụ si ju n’ elu mere ka nwatakịrị ahụ chee na ihe ụlọ ọrụ ahụ na- emepụta bụ anwụrụ ọkụ nke na- aghọ urukpuru na- ekpuchi eluigwe .
Ihe a nwatakịrị a chere nwere ike ịtọ ọchị .
Ma , ọ bụrụ na mmadụ aghọtahie ihe dị ezigbo mkpa o kwesịrị ịghọta , o nwere ike ịkpatara ya nsogbu .
Dị ka ihe atụ , ọ bụrụ na mmadụ aghọtahie ihe e dere ná mkpọ̀ ọgwụ ọ na- aṅụ , o nwere ike ịkpatara ya ezigbo nsogbu .
Ọ bụrụ na mmadụ aghọtahie ihe Baịbụl kwuru , nsogbu o nwere ike ịkpata nwedịrị ike ịka njọ .
Dị ka ihe atụ , ụfọdụ ndị ghọtahiere ihe Jizọs kụziiri ha .
(
Jọn 6 : 48-68
) Kama ịgba mbọ ka ha ghọta ihe ọ na- ekwu , ha ekwetaghịzi ihe niile ọ kụziri .
Ihe a ha mere ghọrọ ha ahịa .
Ị̀ na- agụ Baịbụl ka ị mata otú ị ga- esi na- ebi ndụ ?
Ọ bụrụ ihe ị na- eme , ọ dị mma .
Ma , ì nwere ike ịghọtahie ihe ị gụrụ ?
E nweela ọtụtụ ndị ghọtahiere ihe ha gụrụ na Baịbụl .
Ka anyị leba anya n’ ihe atọ Baịbụl kwuru ndị mmadụ na- aghọtahiekarị .
Baịbụl kwuru ka anyị “ tụọ egwu ezi Chineke . ”
Ụfọdụ na- aghọtahie ihe a Baịbụl kwuru .
Ha chere na ọ pụtara na anyị kwesịrị iji ụjọ na- efe Chineke .
(
Ekliziastis 12 : 13
) Ma , Chineke achọghị ka ndị na- efe ya jiri ụjọ na- efe ya .
Ọ sịrị : “ Atụla egwu , n’ ihi na m nọnyeere gị .
Elegharịla anya n’ ụjọ , n’ ihi na abụ m Chineke gị .
M ga- eme ka ị dị ike .
M ga- enyere gị aka . ”
(
Aịzaya 41 : 10
) Ihe ịtụ egwu Chineke pụtara bụ mmadụ iji obi ya niile na- akwanyere ya ùgwù .
À ga- eji ọkụ bibie ụwa ?
Baịbụl kwuru na “ e nwere oge a kara aka maka ihe ọ bụla , .
.
.
oge ịmụ nwa na oge ịnwụ anwụ . ”
Ụfọdụ na- aghọtahie ihe a Baịbụl kwuru .
Ha na- ekwu na ihe ọ pụtara bụ na Chineke ekpebiela mgbe onye ọ bụla ga- anwụ .
(
Ekliziastis 3 : 1 , 2
) Ma , ihe amaokwu Baịbụl a na- ekwu bụ banyere ihe ndị na- eme ná ndụ , nakwa na ọnwụ na- adabara mmadụ niile .
Okwu Chineke na- emekwa ka anyị mara na ihe anyị kpebiri ime nwere ike ime ka anyị dị ogologo ndụ ma ọ bụ nwụchuo ọnwụ .
Dị ka ihe atụ , Baịbụl kwuru , sị : “ Egwu Jehova ga- atụkwasịrị mmadụ ọtụtụ ụbọchị . ”
(
Ilu 10 : 27 ;
Abụ Ọma 90 : 10 ;
Aịzaya 55 : 3
) Olee otú nke a nwere ike isi mee ?
Dị ka ihe atụ , ọ bụrụ na anyị na- atụ egwu Chineke , anyị ga- ezere ịṅụbiga mmanya oké na ịkwa iko n’ ihi na ha na- akpatara mmadụ nsogbu .
—
Baịbụl kwuru na eluigwe na ụwa dị ugbu a ka “ e debeere ọkụ . ”
Ụfọdụ ndị na- ekwu na ihe ọ pụtara bụ na Chineke ga- ebibi ụwa a anyị bi n’ ime ya .
(
2 Pita 3 : 7
) Ma Chineke kwuru na enweghị mgbe ọ ga- ebibi ụwa anyị a .
Chineke “ tọrọ ntọala ụwa mee ka o sie ike ; ọ gaghị ama jijiji ruo mgbe ebighị ebi , ma ọ bụ ruo mgbe niile ebighị ebi . ”
(
Abụ Ọma 104 : 5 ;
Aịzaya 45 : 18
) Ọ bụ ndị na- eme ihe ọjọọ nọ n’ ụwa ka Chineke ga- ebibi kpamkpam ka à ga- asị na e ji ọkụ bibie ha .
Ebe ụfọdụ e kwuru banyere eluigwe na Baịbụl , ihe ọ pụtara bụ ihu igwe , mbara igwe ebe kpakpando dị , ma ọ bụkwanụ ebe Chineke bi .
Ma , o nweghị nke ọ bụla Chineke ga- ebibi .
GỊNỊ MERE NDỊ MMADỤ JI AGHỌTAHIE BAỊBỤL MGBE ỤFỌDỤ ?
Ihe ndị anyị kwurula na- egosi na ọtụtụ ndị na- aghọtahiekarị ihe ha gụrụ na Baịbụl .
Ma , gịnị mere Chineke ji kwe ka ụdị ihe a na- eme ?
Ụfọdụ nwere ike ịna-eche , sị : ‘ Ọ bụrụ na Chineke ma ihe niile , ọ gaara ede Baịbụl otú ọ ga- adịrị onye ọ bula gụrụ ya mfe ịghọta .
Gịnị mere na Chineke emeghị ya otú ahụ ? ’
Ka anyị legodị ihe atọ mere ndị mmadụ ji aghọtahie Baịbụl .
E dere Baịbụl ka ndị dị umeala n’ obi ma chọọ ịmụta ihe , gụọ ma ghọta ya .
Jizọs gwara Nna ya , sị : “ Nna , Onyenwe eluigwe na ụwa , ana m enye gị otuto n’ ihu ọha n’ ihi na i zonahụwo ndị maara ihe na ndị nwere ọgụgụ isi ihe ndị a nke ọma ma kpugheere ha ụmụ ọhụrụ . ”
(
Luk 10 : 21
) E dere Baịbụl otú ọ ga- abụ naanị ndị dị umeala n’ obi ga- aghọta ya .
Ọtụtụ “ ndị maara ihe na ndị nwere ọgụgụ isi ” na- aghọtahie ya n’ ihi na ha na- adịkarị mpako .
Ma ndị na- aghọta ya bụ ndị dị umeala n’ obi ka “ ụmụ ọhụrụ ” ma chọọ ịmụta ihe .
Ihe a gosiri na Chineke ji amamihe dee Baịbụl .
E dere Baịbụl ka ndị ji obi ha niile chọọ ka Chineke nyere ha aka ịghọta ya ghọta ihe ha gụrụ .
Ihe Jizọs kwuru gosiri na e kwesịrị-inyere ndị mmadụ aka ịghọta ihe ọ kụziri tupu ha aghọta ya nke ọma .
Olee otú a ga- esi enyere ha aka a ?
Jizọs kwuru , sị : “ Ihe inyeaka ahụ , bụ́ mmụọ nsọ , nke Nna m ga- ezite n’ aha m , ga- akụziri unu ihe niile . ”
(
Jọn 14 : 26
) Ihe ọ pụtara bụ na Chineke na- enye ndị mmadụ mmụọ nsọ ya ka ha nwee ike ịghọta ihe ha gụrụ na Baịbụl .
Ma , Chineke anaghị enye ndị na- achọghị ka o nyere ha aka mmụọ nsọ ya .
Ọ bụ ya mere ha anaghị aghọta ihe Baịbụl kwuru .
Mmụọ nsọ Chineke na- emekwa ka Ndị Kraịst ma Baịbụl nke ọma gaa nyere ndị chọrọ ịghọtakwu Baịbụl aka .
—
Ọrụ Ndịozi 8 : 26-35
E dere ihe ụfọdụ dị na Baịbụl ka ndị mmadụ ghọta ha mgbe Chineke chọrọ ka a ghọta ha .
Dị ka ihe atụ , a gwara Daniel onye amụma ka o dee ihe ga- eme n’ ọdịnihu .
Otu mmụọ ozi gwara ya , sị : “ Ma gị onwe gị , Daniel , zochie okwu ndị a , mechiekwa akwụkwọ a , ruo n’ oge ikpeazụ . ”
Kemgbe ọtụtụ narị afọ , ọtụtụ ndị agụọla ihe e dere n’ akwụkwọ Daniel ma ha aghọtaghị ihe ha gụrụ .
Nke bụ́ eziokwu bụ na Daniel aghọtadịghị ihe ụfọdụ o dere .
O kwuru , sị : “ Mụ onwe m nụrụ ma aghọtaghị m . ”
Ma , ndị mmadụ ga- emecha ghọta ihe ndị ahụ Daniel dere , ma ọ ga- abụ mgbe Chineke chọrọ ka a ghọta ha .
Mmụọ ozi ahụ gwara Daniel , sị : “ Gawa , Daniel , n’ ihi na e zochiwo okwu ndị a , mechiekwa ya ruo n’ oge ikpeazụ . ”
Ole ndị ga- aghọta ihe ndị ahụ ?
Baịbụl zara ajụjụ a .
Ọ sịrị : “ Ọ dịghịkwa onye ajọ omume ọ bụla ga- aghọta ihe ndị a ; ma ndị nwere nghọta ga- aghọta ha . ”
(
Daniel 12 : 4 ,
8-10
) Ihe ọ pụtara bụ na Chineke anaghị eme ka a ghọta ihe ụfọdụ e dere na Baịbụl ruo mgbe ọ chọrọ ka a ghọta ha .
È nwetụla mgbe Ndịàmà Jehova ghọtahiere ihe Baịbụl kwuru n’ ihi na oge Chineke chọrọ ka a ghọta ha erubeghị ?
Ee , e nwetụla .
Ma , mgbe oge Chineke chọrọ ka a ghọta ha ruru , Ndịàmà Jehova ghọtara ha ma gbanwee otú ha sibu ghọta ha .
Ndịàmà Jehova na- eṅomi ndịozi Jizọs , bụ́ ndị dị umeala n’ obi .
Ndịozi Jizọs gbanwere otú ha sibu ghọta ihe ndị Jizọs kụziiri ha mgbe ọ bụla Jizọs mere ka ha ghọtakwuo ha .
—
Ọrụ Ndịozi 1 : 6 , 7
Ihe ahụ nwatakịrị ahụ anyị kwuru ná mmalite isiokwu a ghọtahiere nwere ike ịbụ obere ihe .
Ma , mmadụ ịghọtahie ihe Baịbụl kwuru abụghị obere ihe .
Ihe ndị e dere na Baịbụl abụghị ihe mmadụ ga- achọ iji echiche nke ya ghọta n’ ihi na ha dị ezigbo mkpa .
N’ ihi ya , gwa ndị ọzọ ka ha nyere gị aka ịghọta ihe ị na- agụ na Baịbụl .
Ndị ị ga- agwa bụ ndị dị umeala n’ obi na- amụ Baịbụl , ndị Chineke ji mmụọ nsọ ya na- enyere aka ịghọta Baịbụl , nakwa ndị kwetasiri ike na oge anyị a bụ oge Chineke chọrọ ka anyị ghọta Baịbụl karịa mgbe ọ bụla ọzọ .
Biko , gwa Ndịàmà Jehova ka ha nyere gị aka , ma ọ bụkwanụ gị agaa ebe ha na- edebe ihe n’ Ịntanet bụ́ jw .
org / ig gụọ ihe ndị ha mere ezigbo nchọnchọ dee .
Baịbụl kwuru , sị : “ Ọ bụrụkwa na ọ bụ nghọta ka ị na- akpọku .
.
.
, ọ bụkwa ihe ọmụma Chineke ka ị ga- achọta . ”
—
Ilu 2 : 3-5
Gịnị Ka Baịbụl Kwuru ?
Ọ̀ bụ Chineke na- akpata ahụhụ anyị na- ata ?
Olee ihe ị ga- aza ?
Ee
Mba
Ihe Baịbụl Kwuru
“ Ya bụrụ Chineke ihe arụ ime ihe ọjọọ , ya bụrụ Onye Pụrụ Ime Ihe Niile ihe arụ ime ihe n’ ụzọ na- ezighị ezi . ”
(
Job 34 : 10
Ọ bụtụghị
Chineke na- akpata ahụhụ na ihe ọjọọ anyị na- ahụ n’ ụwa taa .
Olee ihe ọzọ anyị ga- amụta na Baịbụl ?
Onye kacha akpata ahụhụ ụmụ mmadụ na- ata bụ Setan bụ́ Ekwensu .
Ọ bụ ya “ na- achị ụwa . ”
—
Jọn 14 : 30
Ihe ọzọ na- akpatakarị ihe ọjọọ na ahụhụ ndị mmadụ na- ata n’ ụwa bụ mkpebi na- adịghị mma ha na- eme .
—
Jems 1 : 14 , 15
È nwere mgbe ahụhụ ga- akwụsị ?
Ụfọdụ ndị na- ekwu
na ndị mmadụ nwere ike ịgbakọ aka mee ka ahụhụ ụmụ mmadụ na- ata kwụsị .
E nwekwara ndị nke na- ekwu na ha echeghị na ihe ga- emecha dị mma n’ ụwa a .
Gịnị ka i chere ?
Chineke ga- eme ka ahụhụ kwụsị .
“ Ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ”
—
Mkpughe 21 : 3 , 4
Chineke ga- esi n’ aka Jizọs mee ka ahụhụ niile Ekwensu kpataara ụmụ mmadụ kwụsị .
—
1 Jọn 3 : 8
Ndị ezi omume ga- ebi n’ udo n’ ụwa ruo mgbe ebighị ebi .
—
Abụ Ọma 37 : 9-11 ,
29
Gụọ Isiokwu Ndị Ọzọ n’ Ịntanet
Baịbụl Ọ̀ Bụ Mma Ihu Abụọ ?
( Gaa n’ ebe e dere IHE BAỊBỤL NA- AKỤZI > pịa ebe e dere AJỤJỤ NDỊ BAỊBỤL ZARA )
Ụlọ Nche , Nke 2 2017
Ị̀ Ga- anabata Onyinye Kachanụ Chineke Nyere Anyị ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
Olee onyinye kachanụ Chineke nyerela anyị ?
“ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya . ”
—
Jọn 3 : 16
a kwuru ihe mere Chineke ji zite Jizọs n’ ụwa ka ọ nwụọ n’ ihi anyị .
O kwukwara otú anyị ga- esi gosi na obi dị anyị ụtọ maka onyinye a o nyere anyị .
Onyinye Pụrụ Iche Jehova Nyere Anyị
E NWERE otu nwatakịrị nwoke aha ya bụ Jordan .
Otu nwoke ya na ezinụlọ ha dị ná mma nyere ya ihe e ji aka pensụl yiri ụgbọ mmiri .
Aha nwoke ahụ bụ Russell .
Ihe a o nyere ya nwere ike iyi ka o nweghị oké ihe ọ bụ , ma ọ bụ otu n’ ime ihe ndị Jordan ji kpọrọ ezigbo ihe .
Jordan kwuru , sị : “ O nyere m ihe a mgbe m dị obere . ”
Mgbe Russell nwụrụ , Jordan nụrụ na o nyeere nna mama ya aka , nyekwara nne na nna ya ezigbo aka mgbe ihe siiri ha ike .
Jordan mechara kwuo , sị : “ Ugbu a m matakwuru onye Russell bụ , m jizi onyinye a o nyere m kpọrọ ihe karịa . ”
Ihe a a kọrọ gbasara Jordan na- egosi na ihe e nyere mmadụ nwere ike ịdị ndị ọzọ ka ihe na- abachaghị uru .
Ma o nwere ike ịbụ oké ihe n’ anya onye ahụ e nyere ya .
E nwere otu onyinye na- enweghị atụ Baịbụl kwuru gbasara ya .
Ọ sịrị : “ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
—
Onyinye a Chineke nyere nwere ike ime ka onye nabatara ya nwee ndụ ebighị ebi .
È nwere ihe ọzọ a ga- enye mmadụ ga- abara ya uru karịa ihe ga- eme ka ọ dị ndụ ebighị ebi ?
Ọ bụ eziokwu na ụfọdụ ndị nwere ike ha amachaghị uru onyinye a bara , ma ezigbo Ndị Kraịst weere ya ka ihe dị “ oké ọnụ ” ahịa .
(
Abụ Ọma 49 : 8 ;
1 Pita 1 : 18 , 19
) Gịnị mere Chineke ji nye Ọkpara ya ka ọ nwụọ maka ụmụ mmadụ ?
Pọl onyeozi kọwara ihe mere o ji mee ya .
Ọ sịrị : “ Mmehie si n’ aka otu mmadụ bata n’ ụwa , ọnwụ
esikwa ná mmehie bata , ọnwụ wee si otú ahụ gbasaa ruo mmadụ niile . ”
(
Ndị Rom 5 : 12
) Nwoke mbụ ahụ bụ́ Adam kpachaara anya nupụrụ Chineke isi .
Ọ bụ ya mere o ji nwụọ .
Ọnwụ sizi n’ aka ya rute ụmụ ya niile , ya bụ , mmadụ niile .
Baịbụl kwuru na “ ụgwọ ọrụ nke mmehie na- akwụ bụ ọnwụ , ma onyinye nke Chineke na- enye bụ ndụ ebighị ebi . ”
(
Ndị Rom 6 : 23
) Chineke zitere Ọkpara ya bụ́ Jizọs Kraịst n’ ụwa ka o jiri ndụ ya zuru okè chụọ àjà iji gbapụta ụmụ mmadụ n’ aka ọnwụ .
Àjà a ga- eme ka ndị niile nwere okwukwe na Jizọs nweta ndụ ebighị ebi .
Ihe a na- akpọ àjà ahụ bụ ‘ ihe mgbapụta . ’
—
Ndị Rom 3 : 24
Chineke ga- esi n’ aka Jizọs Kraịst gọzie ndị niile na- efe ya .
Pọl kwuru banyere ngọzi a , sị : “ Ekele dịrị Chineke maka onyinye ya a na- apụghị ịkọwa akọwa nke ọ na- enye n’ efu . ”
(
2 Ndị Kọrịnt 9 : 15
) N’ eziokwu , ihe mgbapụta bụ onyinye magburu onwe ya nke na anyị agaghị akọwachali uru ọ bara .
Ma , n’ ime onyinye niile Chineke nyere anyị , gịnị mere ihe mgbapụta ahụ ji pụọ iche ?
*
Olee otú anyị ga- esi gosi na obi dị anyị ụtọ maka ya ?
Biko , gụọ ihe Baịbụl kwuru banyere ajụjụ ndị a n’ isiokwu abụọ na- esonụ .
Gịnị Mere Onyinye Kachanụ Chineke Nyere Anyị Ji Dị Oké Ọnụ Ahịa ?
ONYE NYERE YA
Anyị na- eji onyinye ụfọdụ e nyere anyị kpọrọ oké ihe n’ ihi na onye nyere anyị ya nọ n’ ọkwá ukwu , ma ọ bụkwanụ na ọ bụ onye anyị na- asọpụrụ .
Anyị na- ejikwa onyinye ụfọdụ akpọrọ ihe n’ ihi na ọ bụ onye ezinụlọ anyị ma ọ bụ ezigbo enyi anyị nyere anyị ya , a sịgodị na ha adaghị ọnụ .
Ọ bụ ya mere Jordan ahụ anyị kwuru gbasara ya n’ isiokwu mbụ ji jiri ihe Russell nyere ya kpọrọ ihe .
Olee otú ihe a si gbasa ihe mgbapụta ahụ ?
E nwere ihe abụọ mere o ji gbasa ya .
Nke mbụ bụ na Baịbụl kwuru na
zitere Ọkpara ọ mụrụ naanị ya n’ ụwa ka anyị nwee ike inweta ndụ site n’ aka ya . ”
(
) Ọ bụ n’ ihi na ọ bụ Chineke nyere ihe mgbapụta ahụ mere o ji dị oké ọnụ ahịa .
E nweghị onye ka Chineke .
Ọ bụ ya mere otu ọbụ abụ bụ́ onye Hibru ji kwuo , sị : “ Gị onwe gị , onye aha gị bụ Jehova , ọ bụ naanị gị bụ Onye Kasị Elu n’ ụwa niile . ”
(
Abụ Ọma 83 : 18
) E nweghị onye ọzọ ka Chineke nwere ike inye anyị onyinye .
Ihe nke abụọ bụ na Chineke bụ “ Nna anyị . ”
(
Aịzaya 63 : 16
) Olee otú o si bụrụ nna anyị ?
Ọ bụ ya nyere anyị ndụ .
Ọ na- elekọtakwa anyị otú ezigbo nna si elekọta ụmụ ya .
Mgbe Chineke na- agwa ndị ya okwu n’ oge ochie , ọ kpọrọ ha Ifrem ma jụọ ha , sị : “ Ọ̀ bụ na Ifrem abụghị nwa m hụrụ n’ anya na nwa m na- apa apa ?
.
.
.
Aghaghị m inwere ya ọmịiko . ”
(
Jeremaya 31 : 20
) Chineke anaghịkwa eji ndị na- efe ya taa egwu egwu .
Ọ bụghị naanị na ọ bụ Onye kere anyị , nke pụrụ ime ihe niile , ọ bụkwa Nna hụrụ anyị n’ anya na ezigbo Enyi anyị .
Ihe ndị a ò kwesịghị ime ka anyị jiri onyinye ọ bụla o nyere anyị kpọrọ oké ihe ?
IHE MERE O JI NYE YA
Ihe mere anyị ji ewere onyinye ụfọdụ ka ihe dị oké ọnụ ahịa bụ na onye nyere anyị ya enyeghị ya iji mezuo iwu , kama ọ bụ n’ ihi na ọ hụrụ anyị n’ anya .
Onye na- eji obi ya niile enye mmadụ ihe anaghị atụ anya ka onye ahụ kwụghachi ya .
Ihe mere Chineke ji nye anyị Ọkpara ya bụ na ọ hụrụ anyị n’ anya .
Ọ bụ ya mere Baịbụl ji kwuo , sị : “ Ọ bụ site n’ ihe a ka e mere ka
ịhụnanya Chineke
pụta ìhè n’ ebe anyị nọ , n’ ihi na Chineke zitere Ọkpara ọ mụrụ naanị ya . ”
Gịnị mere o ji zite ya ?
Ọ bụ “ ka anyị nwee ike inweta ndụ site n’ aka ya . ”
(
) Ọ̀ bụ iwu na Chineke ga- ezite Ọkpara ya maka anyị ?
Mbanụ .
Chineke ji ‘ ihe mgbapụta ahụ Kraịst Jizọs kwụrụ ’ gosi anyị
‘ obiọma ya na- erughịrị mmadụ . ’
Gịnị mere onyinye a Chineke nyere anyị ji bụrụ ‘ obiọma na- erughịrị mmadụ ’ ?
Baịbụl sịrị : “ Chineke mere ka anyị mata ịhụnanya ya , n’ ihi na , mgbe anyị ka bụ ndị mmehie , Kraịst nwụrụ n’ ihi anyị . ”
(
Ndị Rom 5 : 8
) Anyị bụ ndị mmehie , anyị enweghịkwa ike ịgbapụta onwe anyị .
Ma , n’ ihi na Chineke hụrụ anyị n’ anya nke ukwuu , o nyere anyị Ọkpara ya .
O nweghị ihe anyị meere ya o ji hụ anyị n’ anya , anyị agaghịkwa akwụli ya ụgwọ ya .
Onyinye a kacha onyinye ọ bụla e nyetụrụla anyị iji gosi na a hụrụ anyị n’ anya .
IHE O FURU YA
Ihe mere ụfọdụ onyinye ji dị oké ọnụ ahịa bụ na ha furu onye nyere ha ezigbo ihe .
Mmadụ nye anyị ihe dị ya ezigbo mkpa , anyị ga- eji ihe ahụ kpọrọ ihe n’ ihi ihe o furu ya .
Chineke “ nyere
Ọkpara ọ mụrụ naanị ya . ”
) O nweghị onye ọzọ o nwere ike inye anyị karịrị ya .
N’ ogologo oge ahụ Chineke ji kee eluigwe na ụwa , o nyeere ya aka kee ihe .
Jizọs bịaziri “ bụrụ onye ihe ya masịrị ya karịsịa . ”
(
Ilu 8 : 30
) Jizọs bụ “ Ọkpara nke ịhụnanya ” Chineke na “ onyinyo nke Chineke a na- apụghị ịhụ anya . ”
(
Ndị Kọlọsi 1 : 13-15
) E nweghị ndị hụtụrụla ibe ha n’ anya otú Jehova na Jizọs hụrụ ibe ha .
N’ agbanyeghị ya , Chineke ‘ azọghị ọbụna Ọkpara ya . ’
(
Ndị Rom 8 : 32
) Jehova nyere anyị ihe kacha mma o nwere .
O nweghị onyinye furu ya ihe karịa Ọkpara ya o nyere anyị .
URU Ọ BARA
Ihe mere ụfọdụ onyinye ji adị oké ọnụ ahịa bụ na ha gbooro onye e nyere ya mkpa ji ya n’ olu .
Dị ka ihe atụ , ọ bụrụ na mmadụ na- arịa ọrịa nwere ike igbu ya , ma o nweghị ego o ji agwọ ya , onye ọzọ akpọrọ ya gaa ụlọ ọgwụ ma kwụọrọ ya ụgwọ ụlọ ọgwụ , ọ ga- ekele onye ahụ ezigbo ekele .
Ọ gaghị eji ihe ahụ e meere ya egwu egwu .
Baịbụl kwuru , sị : “ Dị nnọọ ka mmadụ niile na- anwụ n’ ime Adam , otú ahụkwa ka
a ga- eme ka mmadụ niile dị ndụ
n’ ime Kraịst . ”
(
1 Ndị Kọrịnt 15 : 22
) Anyị niile “ na- anwụ ” anwụ n’ ihi na anyị bụ ụmụ Adam , anyị enweghịkwa ike ịgbanahụ ọrịa na ọnwụ .
Anyị agaghị emeli ka anyị na Chineke dịrị ná mma , gharazie ịbụ ndị mmehie .
Ebe anyị bụ ndị mmehie , enweghị ihe anyị ga- emeli n’ onwe anyị ka anyị dị ndụ ma ọ bụ mee ka ndị ọzọ “ dị ndụ . ”
Ọ bụ ya mere Baịbụl ji kwuo , sị : “ Ọ dịghị otu n’ ime ha pụrụ ịnapụta nwanne ya ma ọlị , ọ dịghịkwa nke pụrụ inye Chineke ihe mgbapụta maka ya .
.
.
Ọ dịghị adị ruo mgbe ebighị ebi . ”
(
Abụ Ọma 49 : 7 , 8
) Anyị chọsiri ike ka e nyere anyị aka n’ ihi na anyị enweghị ike ịkwụ ụgwọ a ga- eji gbapụta anyị .
A hapụ anyị , nke anyị agwụla .
Ebe ọ bụ na Jehova hụrụ anyị n’ anya nke ukwuu , o ji aka ya kwụọ ụgwọ ahụ .
Ọ ga- eji àjà ahụ Jizọs ji ndụ ya chụọ mee ka “ mmadụ niile dị ndụ . ”
Olee otú ihe mgbapụta ahụ ga- esi mee ka mmadụ niile dị ndụ ?
Baịbụl kwuru na “ ọbara Jizọs bụ́ Ọkpara ya na- asachapụ anyị mmehie niile . ”
Ọ bụrụ na anyị enwee okwukwe n’ ọbara Jizọs wụsara iji gbapụta anyị ,
Chineke ga- agbaghara anyị mmehie , anyị ga- adịkwa ndụ ebighị ebi .
(
1 Jọn 1 : 7 ;
5 : 13
) Olee uru ihe mgbapụta ahụ ga- abara ndị ikwu na ibe anyị nwụrụla anwụ ?
Baịbụl kwuru , sị : “ Ebe ọnwụ si n’ aka otu onye , mbilite n’ ọnwụ nke ndị nwụrụ anwụ sikwa n’ aka otu onye [ ya bụ Jizọs ] . ”
—
1 Ndị Kọrịnt 15 : 21
E nweghị onye ka Chineke nyetụrụla anyị onyinye , ma ọ bụ onye nyerela anyị onyinye n’ ihi na ọ hụrụ anyị n’ anya karịa nke Chineke nyere anyị , ya bụ , àjà ahụ Jizọs ji ndụ ya chụọ .
O nwetụbeghị onye onyinye o nyere anyị furu oké ihe karịa ihe onyinye a Jehova Chineke nyere anyị furu ya .
E nwekwanụghị onyinye baara anyị uru karịa àjà ahụ Jizọs ji ndụ ya chụọ iji gbapụta anyị n’ aka mmehie na ọnwụ .
N’ eziokwu , enwetụdịghị onyinye baara anyị uru a ga- eji tụnyere uru na- enweghị atụ ihe mgbapụta ahụ baara anyị .
Olee Otú Ị Ga- esi Gosi na Obi Dị Gị Ụtọ Maka Onyinye Kachanụ Chineke Nyere Anyị ?
Ọ BỤRỤ na mmadụ emeere anyị ihe ọma , anyị kwesịrị ikele ya .
Ihe Jizọs kwuru mgbe ọ gwọrọ mmadụ iri na- arịa ọrịa na- enweghị ọgwụgwọ n’ oge ahụ , gosiri na ọ bụ ihe anyị kwesịrị ịna-eme .
Otu n’ ime mmadụ iri ahụ “ laghachiri , jiri oké olu na- enye Chineke otuto . ”
Jizọs jụrụ ya , sị : “ Ọ́ bụghị mmadụ iri ka e mere ka ha dị ọcha ?
Oleekwanụ mmadụ itoolu ndị ọzọ ? ”
(
Luk 17 : 12-17
) Gịnị ka ihe a na- akụziri anyị ?
Ọ bụ na anyị ekwesịghị ichefu ihe ọma e meere anyị .
O nweghị onyinye e nwere ike iji tụnyere ihe mgbapụta ahụ .
Ọ bụ onyinye kachanụ e nyetụrụla anyị .
Oleezi otú ị ga- esi gosi na obi dị gị ụtọ maka ya ?
Mata onye nyere ihe mgbapụta ahụ .
Na Chineke nyere anyị ihe mgbapụta ahụ apụtaghị na anyị niile ga- eketa ndụ ebighị ebi .
Anyị ga- eme ihe .
Jizọs gwara Chineke n’ ekpere , sị : “ Iji nweta ndụ ebighị ebi , ọ dị ha mkpa
ịmata
gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
(
Jọn 17 : 3
Ọ bụrụ na mmadụ agwa gị na o nwere onye zọrọ gị ndụ mgbe ị bụ nwata , ọ̀ bụ na ị gaghị achọ ịmatakwu onye ahụ na ihe mere o ji zọọ gị ndụ ?
Jehova Chineke , onye nyere anyị ihe mgbapụta ahụ iji zọọ anyị ndụ , chọrọ ka ị mata ya , nakwa ka gị na ya dịrị n’ ezigbo mma .
Baịbụl gwara anyị , sị : “ Bịaruonụ Chineke nso , ọ ga- abịarukwa unu nso . ”
—
Jems 4 : 8
Nwee okwukwe n’ ihe mgbapụta ahụ .
Baịbụl kwuru na “ onye nwere okwukwe n’ Ọkpara ahụ nwere ndụ ebighị ebi . ”
(
Jọn 3 : 36
) Olee otú ị ga- esi enwe okwukwe ?
Ị ga- arụ ọrụ .
(
Jems 2 : 17
) Olee ụdị ọrụ ọ bụ ?
Mmadụ nyewe gị ihe , ị ga- anara ya onye ahụ tupu ya aghọọ nke gị .
Otú ahụ ka ọ dịkwa n’ ihe mgbapụta ahụ .
Ị ga- anabata ya tupu ya abara gị uru .
Olee otú ị ga- esi eme ya ?
I kwesịrị ịmụta otú Chineke chọrọ ka i si na- ebi ndụ , ma na- ebi ndụ otú ahụ .
Rịọ Chineke ka ọ gbaghara gị mmehie gị , ka i nwee ike inwe akọnuche dị ọcha .
Ọ bụrụ na i nwee okwukwe n’ ihe mgbapụta ahụ , ị ga- adị ndụ ebighị ebi n’ ụwa mgbe udo ga- eju ebe niile , obi eruokwa onye ọ bụla ala .
—
Ndị Hibru 11 : 1
Gaa Ncheta Ọnwụ Jizọs .
Jizọs malitere ihe a ga na- eme kwa afọ iji na- echeta ihe mgbapụta ahụ .
Jizọs kwuru banyere ya , sị : “ Na- emenụ nke a ka unu wee na- echeta m . ”
(
Luk 22 : 19
) Ndịàmà Jehova ga- echeta ọnwụ Jizọs na
Tuzdee , Eprel 11 , 2017 ,
mgbe anyanwụ dachara .
Ọ ga- ewe ihe dị ka otu awa .
A ga- ekwu okwu a ga- eji kọwaa uru ọnwụ Jizọs na- abara anyị ugbu a , nakwa uru ọ ga- abara anyị n’ ọdịnihu .
N’ afọ gara aga , ihe dị ka nde mmadụ iri abụọ bịara Ncheta Ọnwụ Jizọs n’ ụwa niile .
Anyị ji obi anyị niile na- akpọ gị ka i soro anyị cheta ọnwụ Jizọs n’ afọ a , iji gosi na obi dị gị ụtọ maka onyinye kachanụ Chineke nyere anyị .
Baịbụl Ò Kwuru na Ndị Wepụtara Onwe Ha Ijere Chineke Ozi Agaghị Alụ Di ma Ọ Bụ Nwunye ?
OKPUKPE ụfọdụ e nwere n’ ụwa taa anaghị ekwe ka ndị ụkọchukwu ha na ndị ọzọ wepụtara onwe ha ijere Chineke ozi na- alụ di ma ọ bụ nwunye .
Ụfọdụ okpukpe ndị ahụ bụ Chọọchị Roman Katọlik , Chọọchị Ọtọdọks na okpukpe Buda .
Ọtụtụ ndị na- ekwu na ọ bụ ihe a mere ụfọdụ ndị isi okpukpe n’ oge a ji akwa iko .
Ọ bụ ya mere anyị ji kwesị ịmata ma Baịbụl ò kwuru na ndị wepụtara onwe ha ijere Chineke ozi agaghị alụ di ma ọ bụ nwunye .
Iji chọpụta , ka anyị leba anya n’ otú ozizi a si malite na ihe Chineke kwuru banyere ya .
OTÚ OZIZI A SI MALITE
N’ afọ 2006 , mgbe Poopu Benedict nke Iri na Isii na- agwa Ndị Isi Chọọchị Katọlik okwu , o kwuru na ịmachibido ndị wepụtara onwe ha ijere Chineke ozi iwu ịlụ di ma ọ bụ nwunye “ malitere obere oge Ndịozi Jizọs nwụchara . ”
N’ oge ndịozi Jizọs , enweghị mgbe Ndị Kraịst sịrị na onye wepụtara onwe ya ijere Chineke ozi agaghị alụ di ma ọ bụ nwunye .
Pọl onyeozi , bụ́ onye dịrị ndụ n’ oge ahụ gwadịrị Ndị Kraịst ibe ya ka ha kpachara anya maka ụfọdụ ndị ga na- ekwu ‘ okwu nduhie ndị si n’ aka mmụọ ’ ma “ na- amachibido ịlụ di na nwunye iwu . ”
—
1 Timoti 4 : 1-3
Ọ bụ mgbe ndịozi nwụchara ka Chọọchị Katọlik malitere ịmachibido ndị wepụtara onwe ha ijere Chineke ozi iwu ịlụ di ma ọ bụ nwunye .
Otu akwụkwọ kwuru na ihe a “ dabara n’ ihe a malitere ime n’ obodo niile ndị Rom na- achị , ya bụ , igbochi ndị mmadụ inwe mmekọahụ . ”
Mgbe o ruru ihe dị ka narị afọ abụọ ndịozi nwụchara , ndị isi chọọchị , nakwa ndị a na- akpọ Ndị Nna Chọọchị kwuru na ndị wepụtara onwe ha ijere Chineke ozi ekwesịghị ịlụ di ma ọ bụ nwunye .
Ha chere na inwe mmekọahụ ga- eme ka ha ghara ịdị nsọ .
Ma , akwụkwọ bụ́
Encyclopædia Britannica
kwuru na “ ọtụtụ ndị ụkọchukwu na ụfọdụ ndị bishọp nọgidere na- alụ nwaanyị ruokwa ihe dị ka narị afọ isii ọzọ . ”
Ná Nnọkọ Ndị Isi Chọọchị Katọlik nwere na Rom n’ afọ 1123 , nakwa n’ afọ 1139 , ha nyere iwu ka ndị ụkọchukwu na ndị bishọp ha ghara ịna-alụ nwaanyị .
Kemgbe ahụ , ọ bụ ihe a ka Chọọchị Roman Katọlik na- eme .
N’ oge ahụ ndị isi chọọchị Katọlik na- alụ nwaanyị , ha na- ekenye ụmụ ha ihe chọọchị nwe n’ ékpé .
Ha nwụọ , chọọchị anaghịzi enwe ikike n’ ihe ndị ahụ , ego chọọchị na- enweta na ha na- efunahụkwa ha .
Ma iwu a ha mere mere ka ihe ndị ahụ gharazie ịna-eme .
OTÚ CHINEKE SI ELE MMADỤ ỊNỌ NA- ALỤGHỊ DI MA Ọ BỤ NWUNYE ANYA
Baịbụl kwuru otú Chineke si ele okwu a anya .
Jizọs kwuru na e nwere ndị na- alụghị di ma ọ bụ nwunye “ n’ ihi alaeze eluigwe , ” otú ahụ yanwa na- alụghị .
(
Matiu 19 : 12
) Pọl onyeozi alụghịkwa nwaanyị .
O kwukwara na e nwere ụfọdụ Ndị Kraịst ibe ya kpebiri ime ka ya , ghara ịlụ di ma ọ bụ nwunye “ n’ ihi ozi ọma . ”
—
1 Ndị Kọrịnt 7 : 37 , 38 ;
9 : 23
Ma , enweghị mgbe ma Jizọs ma Pọl nyere Ndị Kraịst iwu alụla di ma ọ bụ nwunye .
Jizọs kwuru na ọ bụghị Ndị Kraịst niile nwere “ onyinye ” ịnọ na- alụghị di ma ọ bụ nwunye .
Mgbe Pọl na- ekwu okwu banyere ndị na- alụghị di ma ọ bụ nwunye , ọ sịrị : “ Enweghị m iwu ọ bụla nke si n’ aka Onyenwe anyị , ma m na- ekwu uche m . ”
—
Matiu 19 : 11 ;
1 Ndị Kọrịnt 7 : 25
Ihe ọzọkwa bụ na Baịbụl gosiri na ọtụtụ Ndị Kraịst n’ oge ndịozi lụrụ nwaanyị .
Pita onyeozi sokwa na ha .
(
Matiu 8 : 14 ;
Mak 1 : 29-31 ;
1 Ndị Kọrịnt 9 : 5
) N’ ihi otú ịkwa iko si ju ebe niile ndị Rom na- achị n’ oge ahụ , Pọl kwudịrị na ọ bụrụ na onye nlekọta e nwere n’ ọgbakọ Ndị Kraịst alụọla nwaanyị , o kwesịrị ịbụ “ di nke otu nwunye . ”
O kwukwara na o kwesịrị ịbụ “ onye nwere ụmụ na- edo onwe ha n’ okpuru ya . ”
—
1 Timoti 3 : 2 ,
4
Anyị ekwesịghị iche na Ndị Kraịst ahụ bụ́ di na nwunye enweghị mmekọahụ n’ ihi na Baịbụl kwuru hoo haa na ‘ di kwesịrị ịna-enye nwunye ya ihe ruuru ya . ’
O kwukwara na ndị di na nwunye ekwesịghị ‘ ịjụ inye ya ibe ha , ’ ya bụ , ha inwe mmekọahụ .
(
1 Ndị Kọrịnt 7 : 3-5
) O doro anya na Chineke amachibidoghị ịlụ di ma ọ bụ nwunye iwu .
O nyeghịkwa iwu ka ndị wepụtara onwe ha ijere ya ozi ghara ịlụ di ma ọ bụ nwunye .
N’ IHI OZI ỌMA
Ebe ọ bụ na Chineke amachibidoghị ịlụ di ma ọ bụ nwunye iwu , gịnịzi mere Jizọs na Pọl ji kwuo okwu ọma gbasara ndị na- alụghị di ma ọ bụ nwunye ?
Ọ bụ n’ ihi na ịnọ n’ alụghị di ma ọ bụ nwunye nwere ike ime ka mmadụ nwekwuo ohere na- ekwusa ozi ọma .
Ndị na- alụghị di ma ọ bụ nwunye nwere ike iwepụtakwu oge maka ozi Chineke n’ ihi na ihe na- echegbu ndị lụrụ di ma ọ bụ nwunye anaghị echegbu ha .
—
1 Ndị Kọrịnt 7 : 32-35
Dị ka ihe atụ , otu nwoke aha ya bụ David na- arụ ọrụ a na- akwụ ya ezigbo ụgwọ n’ isi obodo Meksiko .
Ma , ọ hapụrụ ya kwaga n’ otu ime obodo dị na Kosta Rika ka o nwee ike ịkụziri ndị mmadụ Baịbụl .
David kwuru na ihe nyeere ya aka ime ihe a bụ na ya alụbeghị nwaanyị .
Ọ sịrị : “ O siiri m ike imewe ihe otú ndị obodo a si eme , nakwa ịhapụ ebe marala m ahụ́ .
Ma , ihe dịtụụrụ m mfe n’ ihi na ọ bụ naanị m . ”
E nwekwara otu nwaanyị na- alụbeghị di aha ya bụ Claudia .
O si n’ ebe o bibu kwaga n’ ebe a chọkwuru ndị ga- ekwusa ozi ọma .
Claudia kwuru , sị : “ Ozi ọma m na- ekwusa ebe a na- atọ m ụtọ .
Ọ na- abụ m hụ otú Chineke si na- elekọta m , ya ana-eme ka okwukwe m na- esikwu ike , mụ na ya ana-adịkwukwa ná mma . ”
“ Ma ị̀ lụrụ di ma ọ bụ na ị lụghị , i jiri obi gị niile na- ejere Jehova Chineke ozi , ị ga na- enwe obi ụtọ . ”
Claudia
Onye na- alụghị di ma ọ bụ nwunye ekwesịghị iche na nke ya agwụla .
Claudia kwukwara , sị : “ Ma ị̀ lụrụ di ma ọ bụ na ị lụghị , i jiri obi gị niile na- ejere Jehova Chineke ozi , ị ga na- enwe obi ụtọ . ”
—
Abụ Ọma 119 : 1 , 2
Otú Ụfọdụ Ndị Ohu Si Nwere Onwe Ha n’ Oge Ochie na n’ Oge A
E nwere otu nwa agbọghọ aha ya bụ Blessing
a kpọ gaa Yurop .
Ndị kpọ ya gaa kwere ya nkwa na ọ ga na- arụ ọrụ ebe a na- eme isi .
Ma mgbe ha ruru , ha gwara ya ka ọ gbawa akwụna , ya ajụ .
Ha kụrụ ya ezigbo ihe ruo ụbọchị iri , gwakwa ya na ha ga- emesi nne na nna ya nọ n’ ụlọ ike , ya ekwetazie gbawa akwụna .
Ndị a bụ ndị ndị Ijipt dọọrọ n’ agha ka ha gbawara ha ohu
Nne ya ukwu chọrọ ka ọ na- agbata narị euro abụọ ruo narị euro atọ n’ abalị ọ bụla ka o nwee ike ịkwụ ya ihe karịrị puku euro
iri anọ ọ sị na ya mefuru kpọta ya Yurop .
Blessing kwuru , sị : “ M na- echekarị otú m ga- esi gbafuo , ma m cheta ihe ha ga- eme ndị mụrụ m , ike agwụ m . ”
Nsogbu a Blessing nọ na ya bụ ụdị nsogbu ihe dị ka nde ụmụ nwaanyị anọ nọ na ya n’ ụwa niile .
Ihe fọrọ obere ka o ruo puku afọ anọ gara aga , ụmụnne Josef rere ya .
Otu nwoke ọnụ na- eru n’ okwu n’ Ijipt mechara zụrụ ya ka ọ gbawara ya ohu .
Ma , e mekpọghị Josef ọnụ ná mmalite ka Blessing .
Mana nwunye nna ya ukwu nọ na- enye ya ezigbo nsogbu ka ya na ya kwaa iko , ya ajụ .
Otu ụbọchị , o boro Josef ebubo na ọ chọrọ idina ya n’ ike .
Ihe a mere ka a tụọ Josef mkpọrọ , keekwa ya agbụ ígwè .
—
Jenesis 39 : 1-20 ;
Abụ Ọma 105 : 17 , 18
Ọ bụ n’ oge ochie ka Josef gbara ohu , ma Blessing gbara ohu n’ oge a .
E rere ma Josef ma Blessing ere .
Ire mmadụ ka ọ gbawa ohu ebidoghị taa .
Ndị na- ere mmadụ na- ere ha otú e si ere ngwá ahịa naanị ka ha nweta ego .
AGHA MERE KA INWETA NDỊ OHU DỊ MFE
N’ oge ochie , ụzọ kacha mfe mba dị iche iche si enweta ndị ohu bụ ma ha lụọ agha .
E kwuru na Eze ndị Ijipt aha ya bụ Thutmose nke Atọ dọọrọ ndị Kenan dị iri puku itoolu n’ agha mgbe o meriri ha .
Ha malitere ịgbara ha ohu .
Ha na- egwuru ha ihe dị ka kol na ọlaedo , olulu mmiri , ma na- arụrụ ha ụlọ arụsị .
N’ oge ndị Rom na- achị , agha ndị ha lụrụ mekwara ka ha nweta ọtụtụ ndị ohu .
Ọ na- abụ ha chọwa ndị ohu ,
ha agaa lụso mba ndị ọzọ agha , ma dọrọ ndị mmadụ n’ agha .
E kwuru na n’ oge ndịozi Jizọs , e kee ndị bi na Rom ụzọ abụọ , ihe fọrọ obere ka o ruo otu ụzọ bụ ndị ohu .
Ndị Ijipt na ndị Rom mekpọrọ ọtụtụ ndị ohu ha ọnụ .
Ihe a mere ka ndị ohu na- egwuru ndị Rom ihe dị ka kol na- anọ ihe dị ka naanị afọ iri atọ nwụọ .
Ma , ire ndị mmadụ ka ha gbawa ohu na ọnụ a na- emekpọ ndị ohu akwụsịghị n’ oge ahụ .
Dị ka ihe atụ , n’ agbata afọ 1501 na afọ 1899 , ndị Amerịka na- abịa Afrịka azụrụ ndị ga- agbawara ha ohu .
Ahịa a bịara bụrụ otu n’ ime ahịa kacha nye ndị mmadụ ego n’ ụwa niile n’ oge ahụ .
Òtù UNESCO kwuru ‘ na a kpụụrụ ọtụtụ ụmụ nwoke na ụmụ nwaanyị na ụmụaka gaa ree .
Ha dị ihe dị ka nde iri abụọ na ise ma ọ bụ nde iri atọ . ’
E kwuru na ọtụtụ narị puku n’ ime ha nwụrụ mgbe e bu ha na- agafe Oké Osimiri Atlantik .
Otu onye bụbu ohu aha ya bụ Olaudah Equiano kwuru banyere ọnụ a e mekpọrọ ndị ohu .
O kwuru , sị : “ Mkpu ụmụ nwaanyị na- eti n’ ihi ọnụ a na- emekpọ ha , nakwa ude ndị mmadụ na- asụ tupu ha anwụọ , abụghị ihe e ji ọnụ ekwu . ”
Ma , ọ dị mwute na ịgba ohu akwụsịbeghị .
Òtù Mba Ụwa nke Na- ahụ Maka Ọrụ kwuru na ihe ruru nde mmadụ iri abụọ na otu , ma ụmụ nwoke , ma ụmụ nwaanyị ma ụmụaka ka na- arụ ọrụ ugbu a ka ndị ohu .
A na- emegbu ha , na- akwụ ha nchọ nchọ ego .
Mgbe ụfọdụ , o nweghịdị ihe a na- akwụ ha akwụ .
Ebe ụfọdụ n’ ime ha na- arụ ọrụ bụ ebe a na- egwu ihe dị ka kol , ebe a na- akpụ brik , nakwa n’ ụlọ ndị akwụna .
E nwekwara ndị nke na- arụ ọrụ n’ ụlọ mmadụ , na ndị na- arụgbu onwe ha n’ ọrụ n’ ebe a na- adụ ákwà , a na- akwụ ha obere ego .
Ọ bụ eziokwu na iwu akwadoghị ihe a a na- eme ha , ma o juru ebe niile .
A ka na- emekpọ ọtụtụ nde mmadụ ọnụ taa ka ndị ohu
OTÚ HA SI NWERE ONWE HA
Ọnụ a na- emekpọ ndị ohu mere ka ọtụtụ n’ ime ha gbasie mbọ ike ka ha nwere onwe ha .
N’ oge ochie , otu ohu aha ya bụ Spartacus na ihe dị ka otu narị puku ndị ohu ndị ọzọ lụsoro ndị Rom agha n’ ihi na ha chọrọ inwere onwe ha .
Ma , mbọ a ha gbara kụrụ afọ n’ ala .
N’ agbata afọ 1791 na afọ 1804 , ndị ohu bi n’ agwaetiti Karịbian , nke dị na Hispaniola , lụsokwara ndị nna ha ukwu agha n’ ihi na ha chọrọ inwere onwe ha .
Ọnụ e mekpọrọ ha n’ ebe ha na- arụ ọrụ n’ ugbo shuga ken mere ka ha na ndị nna ha ukwu lụọ agha were afọ iri na atọ .
Agha a mere ka ha nwere onwe ha ma ghọọ mba Heiti kwụụrụ onwe ya n’ afọ 1804 .
N’ oge ochie , ndị Izrel gbakwara ohu n’ Ijipt .
Ma , a bịa ná ndị niile gbarala ohu mechara nwere onwe ha , e nweghị ndị a ga- eji otú ha si nwere onwe ha tụnyere nke ndị Izrel .
A napụtara mba ahụ niile otu mgbe n’ aka ndị Ijipt ha na- agbara ohu .
Ha dị ihe dị ka nde mmadụ atọ .
E nweghị ndị ọ bụla gbara ohu
a napụtarala otú ahụ .
N’ eziokwu , ha kwesịrị inwere onwe ha n’ ihi na Baịbụl kwuru na ndị Ijipt ‘ ji ọchịchị aka ike mee ka ha na- arụrụ ha ọrụ dị ka ndị ohu . ’
(
Ọpụpụ 1 : 11-14
) Otu n’ ime Fero chịrị ndị Ijipt nyedịrị iwu ka e gbuo nwa ọhụrụ ọ bụla bụ́ nwoke ndị Izrel mụrụ ka ha ghara ịna-amụba .
—
Ọpụpụ 1 : 8-22
Otú ndị Izrel si nwere onwe ha n’ ọnụ a na- emekpọ ha n’ Ijipt pụrụ iche n’ ihi na Chineke gbataara ha ọsọ enyemaka .
Chineke gwara Mozis , sị : “ M maara nnọọ ihe mgbu ha na- enwe .
M na- agbada ịga napụta ha . ”
(
Ọpụpụ 3 : 7 , 8
) Kemgbe ahụ , ndị Juu na- eme Ememme Ngabiga kwa afọ n’ ebe ọ bụla ha bi iji cheta otú e si napụta ha n’ aka ndị Ijipt .
—
Ọpụpụ 12 : 14
OTÚ A GA- ESI MEE KA ỊGBA OHU KWỤSỊ
Baịbụl kwuru na ‘ ajọ omume adịghị n’ ebe Jehova bụ́ Chineke anyị nọ . ’
Ọ gwakwara anyị na ọ gbanwebeghị .
(
2 Ihe E Mere 19 : 7 ;
Malakaị 3 : 6
) Chineke zitere Jizọs ka ‘ o kwusaara ndị a dọọrọ n’ agha na a tọhapụwo ha , na ịtọhapụ ndị a na- echi ọnụ n’ ala ka ha lawa . ’
(
Luk 4 : 18
) Ihe a ọ̀ pụtara na a ga- atọhapụ ndị niile na- agba ohu ?
Mba .
Ihe mere e ji zite Jizọs bụ ka ọ napụta ndị mmadụ n’ aka mmehie na ọnwụ .
Ọ bụ ya mere o ji mechaa kwuo , sị : ‘ Eziokwu ahụ ga- eme ka unu nwere onwe unu . ’
(
Jọn 8 : 32
) Taakwa , e nwere ọtụtụ ụzọ eziokwu ahụ Jizọs kụziri si na- eme ka ndị mmadụ nwere onwe ha .
— Gụọ igbe bụ́ “
Otú O Si Nwere Onwe Ya n’ Ụdị Ohu Ọ Gbara
. ”
Nke bụ́ eziokwu bụ na otú Chineke si nyere Josef aka ya enwere onwe ya dị iche n’ otú o si nyere Blessing .
Na Baịbụl , a kọrọ akụkọ Josef na
Jenesis isi iri atọ na itoolu ruo isi iri anọ na otu
.
Ọ bụ eziokwu na a kọghị akụkọ Blessing na Baịbụl , ma otú o si mechaa nwere onwe ya dịkwa ịtụnanya .
E mechara chụpụ Blessing n’ ebe ahụ o bibu na Yurop , ya agaa biri na Spen .
Ndịàmà Jehova gara ebe o bi zie ya ozi ọma , ya na ha amalite ịmụ Baịbụl .
Blessing kpebisiri ike ịkwụsị akwụna ọ na- agba .
N’ ihi ya , ọ chọtara ezigbo ọrụ ma rịọ nne ya ukwu ahụ ka o wepụrụ ya ego n’ ego ole ahụ ọ na- akwụ ya kwa ọnwa .
Otu ụbọchị , ọ kpọrọ Blessing n’ ekwentị ma gwa ya akwụkwala ya ego ahụ ọ na- akwụ ya .
Ọ rịọkwara ya ka ọ gbaghara ya ihe ọjọọ niile ya mere ya .
Gịnị mere nne ya ukwu ji mee ụdị ihe a ?
Ọ bụ n’ ihi na ya na Ndịàmà Jehova malitekwara ịmụ Baịbụl .
Blessing kwuru , sị : “ Eziokwu ahụ na- eme ka mmadụ nwere onwe ya n’ ụzọ dị iche iche dị ịtụnanya . ”
Ọnụ e mekpọrọ ndị Izrel n’ Ijipt wutere Jehova Chineke .
Otú ahụkwa ka ọnụ a na- echi ndị mmadụ n’ ala taa na- ewute ya .
Ma tupu ndị mmadụ akwụsị ịgba ohu n’ ụdị ya ọ bụla , e kwesịrị ịgbanwe ọtụtụ ihe n’ ụwa .
Chineke ekwuokwala na ya ga- eme ya .
Baịbụl kwuru , sị : “ E nwere eluigwe ọhụrụ na ụwa ọhụrụ anyị na- echere dị ka nkwa ya si dị , ezi omume ga- ebikwa n’ ime ha . ”
—
2 Pita 3 : 13
Na- enye Ihe Ka Ị Na- enwe Obi Ụtọ
OTU ụbọchị , otu nwaanyị aha ya bụ Alexandra nọ n’ ụgbọala si n’ otu obodo dị n’ ebe ndịda Amerịka na- aga obodo ọzọ .
Mgbe ha ruru n’ ókèala ebe ndị uwe ojii na- eche nche , ha kwụsịrị ha .
Ka ọ nọ n’ ụgbọala ahụ , otu onye uwe ojii gwara ha , sị : “ Unu nwere ike ịgawa , ma nwoke onye Chaịna a unu na ya so enweghị ebe ọ na- aga . ”
Alexandra si n’ ụgbọala ahụ pụta ma hụ ka onye Chaịna ahụ na- agbalị ka ọ kọwaara ndị uwe ojii ahụ nsogbu ya , ma ọ machaghị asụ Spanish .
Ebe ọ bụ na Alexandra na- aga ọmụmụ ihe Ndịàmà Jehova ebe a na- eji asụsụ Chaịniiz amụ ihe , ọ sịrị ka o nyere nwoke ahụ aka kọwaara ndị uwe ojii ahụ ihe ọ na- ekwu .
Nwoke ahụ kwuru na ya nwere akwụkwọ ikike ya ji biri ná mba ahụ , mana ndị ohi naara ya ma ego ma akwụkwọ ahụ .
Mgbe Alexandra nọ na- akọwara onye uwe ojii ahụ ihe nwoke a na- ekwu , o kwetaghị .
O chedịrị na Alexandra ji aghụghọ chọọ ịkpọbata ya n’ obodo ahụ .
Ma , onye uwe ojii ahụ mechara kweta ihe ọ na- ekwu , mana ọ sịrị nwoke ahụ kwụọ ụgwọ maka na o jighị akwụkwọ ikike ya .
Ebe ọ bụ na nwoke ahụ ejighịzi ego , Alexandra binyere ya dọla iri abụọ , ya bụ , ihe dị ka puku naịra isii .
Nwoke ahụ kelere ya ma sị na ya ga- atụkwasịrị ya ego ma ya kwụghachiwa ya .
Alexandra gwara ya na ya achọghị ka ọ tụkwasịrị ya ego n’ ego ahụ .
Ọ gwakwara ya na obi dị ya ụtọ inyere ya aka n’ ihi na ọ bụ ihe ya kwesịrị ime .
O nyere nwoke ahụ akwụkwọ ụfọdụ Ndịàmà Jehova ji amụ Baịbụl ma gwa ya ka ọ gbalịa ka ya na Ndịàmà Jehova mụwa Baịbụl .
Otú a Alexandra si nyere onye a ọ na- amabughị aka magburu onwe ya .
Ọ bụkwa ihe ma ndị nọ n’ okpukpe ma ndị na- anọghị na- eme .
Ọ bụrụ gị ,
ị̀
gaara enyere nwoke ahụ aka ?
Ajụjụ a dị mkpa n’ ihi na Jizọs kwuru , sị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) Ihe ọzọ bụ na ndị sayensị achọpụtala na inye ihe na- abara mmadụ uru .
Ka anyị lee ụfọdụ uru ọ na- aba .
“ ONYE NA- EJI OBI ỤTỌ ENYE IHE ”
Ọtụtụ ihe merela eme na- egosi na mmadụ inye mmadụ ihe na- emekarị ka onye ahụ nyere ihe na- enwe obi ụtọ .
Pọl onyeozi kwuru na “ Chineke hụrụ onye na- eji obi ụtọ enye ihe n’ anya . ”
O kwuru ihe a mgbe ọ na- ekwu gbasara Ndị Kraịst ji obi ha niile nye onyinye iji nyere Ndị Kraịst ibe ha na- ata ahụhụ aka .
(
2 Ndị Kọrịnt 8 : 4 ;
9 : 7
) Pọl ekwughị na ndị ahụ nyere ihe n’ ihi na obi dị ha ụtọ , kama na ha nwere obi ụtọ
n’ ihi na
ha nyere ihe .
E nwere akụkụ ụbụrụ nke na- eme ka ‘ mmadụ na ibe ya na- adị ná mma , na- enwe obi ụtọ , ma na- atụkwasị ndị ọzọ obi . ’
Otu nchọpụta e mere gosiri na inye ihe na- eme ka ‘ akụkụ ụbụrụ a na- arụ ọrụ nke ọma . ’
Ọ bụ ya mere onye na- enye ihe ji enwe ‘ ezigbo obi ụtọ . ’
Ná nchọpụta ọzọ e mere , ndị mmadụ kwuru na ha nwekwuru obi ụtọ “ mgbe ha nyere mmadụ ego karịa mgbe ha ji ego ahụ zụrụ ihe . ”
È nwetụla mgbe i chere na ị gaghị enyeli mmadụ ihe n’ ihi ihe isi ike ?
Ma , onye ọ bụla n’ ime anyị nwere ike iso ná ndị “ na- eji obi ụtọ enye ihe , ” ma na- enwe ọṅụ .
Anyị chọọ inye mmadụ ihe , ọ bụghị iwu na ihe anyị ga- enye ya ga- ebu ibu .
Otu nwaanyị bụ́ Onyeàmà Jehova detaara ndị na- ebipụta
a ị na- agụ akwụkwọ ozi , tinyekwa
ego na ya .
O kwuru , sị : “ Kemgbe ọtụtụ afọ , ego m na- enye n’ onyinye ma m gaa ọmụmụ ihe n’ Ụlọ Nzụkọ Alaeze anaghị ebu ibu .
Ma , Jehova Chineke enyela m ihe karịrị ihe m na- enye .
.
.
.
Unu emeela maka otú unu si mee ka m nwee ike izetere unu onyinye a iji na- arụrụ Jehova ọrụ .
Obi atọgbuola m . ”
Ma , ọ bụghị naanị ego ka anyị nwere ike inye .
E nwere ụzọ ndị ọzọ anyị nwere ike isi na- enye ihe .
INYE IHE GA- EME KA AHỤ́ NA- ADỊ GỊ MMA
Inye ihe na- abara gị na ndị ọzọ uru
Baịbụl kwuru , sị : “ Onye obiọma na- emeso mkpụrụ obi ya mmeso ọma , ma onye obi tara mmiri na- ewetara anụ ahụ́ ya nsogbu . ”
(
Ilu 11 : 17
) Ndị dị obiọma na- emesapụ aka .
Ha na- eji oge ha , ike ha , na obi ha niile enyere ndị ọzọ aka .
E nwere ọtụtụ uru ihe a ha na- eme na- abara ha .
Otu n’ ime ya bụ na ọ na- eme ka ahụ́ na- adị ha mma .
Otu nchọpụta e mere gosiri na obi na- adịkarị ndị wepụtara onwe ha na- enyere ndị ọzọ aka mma , ha anaghịkwa adakarị mbà n’ obi .
Ihe ọ pụtara bụ na ahụ́ na- esikarị ha ike .
Inye ihe na- emedị ka ahụ́ dịtụkwuo ụfọdụ ndị na- arịa ọrịa ọjọọ dị ka ọrịa akwara na ọrịa o biri n’ ájá ọcha mma .
Nchọpụta e mere gosikwara na inye ihe enyekwarala ndị na- achọ ịkwụsị aṅụrụma aka .
E kwukwara na ha anaghị adakarị mbà n’ obi , nakwa na ọ na- eme ka o siere ha ike ibidokwa ṅụwa mmanya .
Otu akwụkwọ kwuru ihe mere inye ihe ji akpa ike otú a .
O kwuru na ọ bụrụ na mmadụ “ ana-emetara ndị ọzọ ebere , na- emesapụ aka , ma dịrị obiọma , ọ gaghị na- echegbucha onwe ya . ”
Inye ihe nwere ike ime ka obi na- erutụ mmadụ ala , o nwekwara ike ibeleta ọbara mgbali elu .
Ndị di ha ma ọ bụ nwunye ha nwụnahụrụ na- enweta onwe ha ngwa ngwa ma ha na- enyere ndị ọzọ aka .
N’ eziokwu , inye ihe na- aba uru .
INYE IHE NA- EME KA NDỊ ỌZỌ NA- ENYE IHE
Jizọs gwara ndị na- eso ụzọ ya , sị : “ Na- enyenụ ihe , ndị mmadụ ga- enyekwa unu ihe .
Ha ga- awụnyekwa n’ apata ụkwụ unu ọ̀ tụ̀ tụ̀ dị mma , nke a bịara aka , yọkọta ọnụ , nke jubigakwara ókè .
N’ ihi na ihe unu ji atụ̀ ihe ka ha ga- eji tụọrọ unu ihe . ”
(
Luk 6 : 38
) Ọ bụrụ na ị na- enye ndị ọzọ ihe , ha ga na- ekele gị ma na- eme ka gị .
Ihe ọ pụtara bụ na inye ihe na- eme ka mmadụ na ibe ya na- adị ná mma .
Inye ihe na- eme ka mmadụ na ibe ya na- adị ná mma
Ndị na- amụ gbasara mmekọrịta mmadụ na ibe ya kwuru na “ ndị na- enyekarị ndị ọzọ ihe na- eme ka ndị ahụ mewekwa ka ha . ”
N’ eziokwu , “ naanị ịgụ gbasara otú mmadụ si nyere onye ọzọ aka na- eme ka ndị mmadụ nyewekwara ndị ọzọ aka . ”
Ọ bụ ya mere otu akwụkwọ ji kwuo na “ otu onye nye mmadụ ihe , o nwere ike ime ka onye ahụ o nyere ihe nyekwa onye ọzọ ihe , onye nke ahụ enyekwa onye ọzọ si otú ahụ mee ka ọtụtụ mmadụ nye ibe ha ihe .
Ma , onye nke mbụ ahụ nyere ihe nwere ike ọ maghị ndị ọzọ ihe o nyere mere ka ha nyekwa ndị ọzọ ihe . ”
E nwere ike ikwu na otu onye nọ n’ obodo meere mmadụ ihe ọma , o nwere ike ime ka onye o meere ihe ọma meekwara onye ọzọ ihe ọma , ihe ọma e si otú ahụ zuo obodo ahụ niile .
Ọ̀ bụ na ị gaghị achọ ibi n’ ụdị obodo a ?
N’ eziokwu , ọ bara uru ma ọtụtụ ndị na- enye ndị ọzọ ihe .
E nwere otu ihe mere n’ obodo Flọrịda nke dị n’ Amerịka gosiri na inye ihe na- aba uru .
Ụfọdụ Ndịàmà Jehova wepụtara onwe ha gaa ebe ajọ ifufe kpara mkpamkpa ka ha nyere ha aka .
Mgbe ha nọ n’ ụlọ Onyeàmà Jehova ibe ha na- eche ka e butere ha ihe ha ga- eji meziere ya ụlọ ya , ha chọpụtara na mgbidi ụlọ otu nwoke onye agbata obi ya dakasịrị adakasị .
Ha gwara nwoke ahụ na ha ga- arụziri ya mgbidi ahụ .
Mgbe obere oge gachara , nwoke ahụ degaara isi ụlọ ọrụ Ndịàmà Jehova akwụkwọ ozi .
O kwuru , sị : “ Esi m n’ ala ala obi m na- ekele unu maka ihe ọma unu meere m .
Ụdị ndị dị ka unu dị ụkọ . ”
Obi ụtọ o nwere mere ka o si n’ ala ala obi ya nye ego ka e jiri ya nye aka n’ ihe ọ kpọrọ ọrụ magburu onwe ya Ndịàmà Jehova na- arụ .
NA- EṄOMI ONYE KACHA ENYE IHE
Otu nchọpụta ndị sayensị mere gosiri na “ o yiri ka è nwere ihe dị mmadụ n’ ime nke na- eme ka onye ahụ na- enyere ndị ọzọ aka . ”
Nchọpụta ahụ gosikwara na “ ụmụaka na- amalite inye mmadụ ihe tupu ha amalitedị ikwu okwu . ”
Gịnị mere ha ji eme ya ?
Baịbụl gwara anyị ihe kpatara ya mgbe o kwuru na e kere mmadụ “ n’ onyinyo Chineke , ” ya bụ na Chineke kenyere anyị àgwà ya .
—
Jenesis 1 : 27
Otu n’ ime àgwà Onye Kere Anyị bụ́ Jehova Chineke nwere bụ imesapụ aka .
O nyere anyị ndụ na ihe niile ga- eme ka ndụ na- atọ anyị ụtọ .
(
Ọrụ Ndịozi 14 : 17 ;
17 : 26-28
) Anyị nwere ike ịmụta gbasara Nna anyị nke eluigwe na ihe ọma ndị ọ ga- emere anyị ma anyị mụọ Baịbụl .
Baịbụl kwukwara na Chineke enyela anyị ihe ga- eme ka anyị nwee obi ụtọ n’ ọdịnihu .
1 Jọn 4 : 9 , 10
) Ebe ọ bụ n’ aka Jehova Chineke ka anyị si mụta inye ihe , nakwa na o kere anyị n’ onyinyo ya , o kwesịghị iju anyị anya na inye ihe na- abara anyị uru ma na- emekwa ka obi dị Chineke mma .
—
Ndị Hibru 13 : 16
Ì chetara Alexandra ahụ anyị kọrọ gbasara ya ná mmalite isiokwu a ?
Anyị ma na ị ga- achọ ịma ihe mechaziri mee .
Onye ya na ya nọ n’ ụgbọala kwuru na ọ gaghị enweta ego ya ọzọ .
Ma nwoke ahụ o binyere ego kpọrọ ndị enyi ya bi ebe ụgbọala ahụ ga- akwụsị , ha ewetara ya ego , ya enyeghachizie Alexandra ego ya .
Nwoke ahụ sokwa Ndịàmà Jehova mụwa Baịbụl otú ahụ Alexandra gwara ya ka o mee .
Mgbe ọnwa atọ gachara , Alexandra hụrụ ya ọzọ ná mgbakọ ukwu Ndịàmà Jehova mere na Peruu n’ asụsụ Chaịniiz .
Obi tọrọ ya ezigbo ụtọ mgbe ọ hụrụ ya .
Nwoke ahụ kpọọrọ Alexandra na ndị ya na ya so bịa mgbakọ ahụ gaa nye ha nri n’ ebe ọ na- ere nri iji kelee ya maka ihe ọma o meere ya .
Inye ihe na imere ndị ọzọ ihe ọma na- eme ka mmadụ nwee obi ụtọ .
Ma , ihe ga- aka eme ka i nwee obi ụtọ bụ ị nyere onye ahụ aka , ya amatakwuo Jehova Chineke , bụ́ Onye na- enye anyị ezi onyinye niile .
(
Jems 1 : 17
) Ị̀ na- enyere ndị ọzọ aka ịmatakwu Jehova ma na- enweta ụdị obi ụtọ ahụ ?
Gịnị Ka Baịbụl Kwuru ?
Ànyị bi “ n’ oge ikpeazụ ” ?
Gịnị ka ị ga- aza ?
Ee
Mba
O nwere ike
Ihe Baịbụl kwuru
“ N’ oge ikpeazụ , a ga- enwe oge dị oké egwu , nke tara akpụ . ”
2 Timoti 3 : 1
) Amụma ndị e buru na Baịbụl na ihe ndị na- eme n’ oge anyị a na- egosi na anyị bi “ n’ oge ikpeazụ . ”
Olee ihe ọzọ anyị ga- amụta na Baịbụl ?
A ga na- alụ agha n’ ebe dị iche iche , nweekwa ụkọ nri , ala ọma jijiji na ajọ ọrịa na- efe efe n’ oge ikpeazụ .
—
Matiu 24 : 3 ,
7 ;
Luk 21 : 11
Baịbụl kwuru na n’ oge ikpeazụ , àgwà ndị mmadụ ga- eretọ eretọ , kwuokwa na ha agaghịzi eji ofufe Chineke kpọrọ ihe .
—
2 Timoti 3 : 2-5
Olee otú ihe ga- adịrị ụmụ mmadụ n’ ọdịnihu ?
Ụfọdụ ndị na- ekwu
.
.
.
na oge ikpeazụ ga- agwụ mgbe Chineke ga- ebibi ụwa na mmadụ niile bi na ya , ebe ndị ọzọ na- ekwu na ihe ga- emecha dị mma n’ ụwa .
Gịnị ka i chere ?
“ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
Abụ Ọma 37 : 29
Oge ikpeazụ ga- agwụ mgbe Chineke ga- eme ka ihe ọjọọ niile kwụsị .
—
1 Jọn 2 : 17
A ga- eme ka ụwa ghọọ paradaịs .
—
Aịzaya 35 : 1 ,
6
Gụọ Isiokwu Ndị Ọzọ n’ Ịntanet
Olee Otú Àjà Jizọs Chụrụ Si Bụrụ “ Ihe Mgbapụta n’ Ọnọdụ Ọtụtụ Mmadụ ” ?
( Gaa n’ ebe e dere IHE BAỊBỤL NA- AKỤZI > pịa ebe e dere AJỤJỤ NDỊ BAỊBỤL ZARA )
Ụlọ Nche , Nke 3 2017
Otú Ndị Na- agba Ịnyịnya Anọ Si Gbasa Gị
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
Akụkọ gbasara ndị na- agba ịnyịnya anọ ndị ahụ na otú ha si na- agba so n’ otu n’ ime akụkọ ndị magburu onwe ya a kọrọ n’ akwụkwọ Mkpughe .
Ọ na- atụ ụfọdụ ndị ụjọ , na- atọkwanụ ndị ọzọ ụtọ .
Gụọ ihe Baịbụl kwuru banyere amụma ndị ahụ .
Ọ sịrị :
Obi ụtọ na- adịrị onye na- agụpụta na ndị na- anụ okwu amụma nke a . ”
—
Mkpughe 1 : 3
.
a kwuru na otú ndị ịnyịnya anọ ahụ si na- agba nwere ike ịbara gị uru , meekwa gị obi ụtọ .
E nwere nnukwu ịnyịnya anọ e kwuru okwu ha n’ akwụkwọ Mkpughe .
Ha na- awụ oké ọsọ , ụkwụ ha na- adakwa oké ụda ka ha na- agba .
Ị gụọ otú Baịbụl si kọwaa nnukwu ịnyịnya anọ ahụ na ndị na- agba ha , ọ ga- adị gị ka ì ji anya gị na- ahụ ha ka ha na- agbafe .
Ịnyịnya nke mbụ na- acha ọcha .
Onye na- agba ya bụ onye dị ebube e chiri eze ọhụrụ .
Ịnyịnya nke na- eso ya na- acha uhie uhie , e nyekwara onye na- agba ya ikike iwepụ udo n’ ụwa .
Ịnyịnya nke atọ sochiri ya na- eji ezigbo oji ka ọchịchịrị .
Onye na- agba ya ji ihe e ji atụ ihe n’ aka .
A nụkwara ozi ọjọọ nke na- ekwu na nri ga- adị ụkọ .
Ahụ́ ịnyịnya nke anọ chanwụrụ achanwụ .
Onye na- agba ya bụ ọnwụ .
Ọ ga- eji ọrịa na ihe ndị ọzọ dị njọ na- egbu ndị mmadụ .
Ili sochiri ya , ọ na- elokwa ọtụtụ mmadụ .
—
Mkpughe 6 : 1-8
“ Ezigbo ụjọ tụrụ m mgbe mbụ m gụrụ gbasara ndị na- agba ịnyịnya anọ ahụ .
Obi m gwara m na Ụbọchị Ikpe eruwela , nakwa na agaghị azọpụta m ebe ọ bụ na ejikerebeghị m . ”
—
Crystal
“ Obi tọrọ m ezigbo ụtọ mgbe m gụrụ gbasara ndị na- agba ịnyịnya anọ ahụ ụcha ha dị iche iche .
Mgbe m ghọtara ihe ọhụụ ahụ pụtara , m chọpụtara na ihe e kwuru banyere ha bụ eziokwu . ”
—
Ed .
Mgbe ị gụrụ gbasara ndị na- agba ịnyịnya anọ ahụ , ọ̀ dị gị otú ahụ ọ dị Crystal , ka ọ̀ bụ otú ahụ ọ dị Ed ?
N’ agbanyeghị otú ọ dị gị , akụkọ a so n’ otu n’ ime akụkọ ndị magburu onwe ya a kọrọ n’ akwụkwọ ikpeazụ nke Baịbụl , bụ́ Mkpughe .
Ị̀ ma na ịghọta ọhụụ a ga- abara gị uru ?
Olee otú ọ ga- esi bara gị uru ?
Chineke kwuru na ị ga- enwe ezigbo obi ụtọ ma ị gụọ akwụkwọ Mkpughe , mụọ ya nke ọma , ma na- eme ihe ndị e kwuru na ya .
—
Mkpughe 1 : 1-3
Anyị ahụla na ụjọ na- atụ ụfọdụ ndị ma ha gụọ gbasara ndị na- agba ịnyịnya anọ ahụ e kwuru gbasara ha n’ akwụkwọ Mkpughe , ma o kwesịghị ịtụ mmadụ ụjọ .
Nke bụ́ eziokwu bụ na ọtụtụ nde mmadụ achọpụtala na ọhụụ a emeela ka okwukwe ha sikwuo ike , meekwa ka ha nwee ezigbo olileanya .
O nwekwara ike imere gị otu ihe ahụ .
Biko , gụọ isiokwu na- esonụ ka ị hụ otú ọ ga- esi mee .
Gịnị Ka Ndị Na- agba Ịnyịnya Anọ Ahụ Nọchiri Anya Ha ?
Ị gụọ ma ọ bụ nụ banyere ndị na- agba ịnyịnya anọ ahụ , o nwere ike ịtụ gị ụjọ ma ọ bụ yie gị ihe mmadụ na- agaghị aghọtali .
Ma o kwesịghị ịdị otú ahụ .
Maka gịnị ?
Maka na ihe Baịbụl kwuru banyere ha na ihe ndị na- eme n’ oge anyị a na- enyere anyị aka ịghọta ihe nke ọ bụla n’ ime ha nọchiri anya ya .
Ọ bụ eziokwu na ha na- egosi na a ga- enwe nsogbu n’ ụwa , ma ha nwere ike ime ka obi tọọ gị na ndị ezinụlọ gị ụtọ .
Olee otú ọ ga- esi mee ?
Ka anyị bugodị ụzọ mata ihe nke ọ bụla n’ ime ndị ahụ na- agba ịnyịnya ndị ahụ nọchiri anya ya .
ONYE NA- AGBA ỊNYỊNYA ỌCHA AHỤ
Otú a ka Baịbụl si bido ịkọ gbasara ọhụụ ahụ : “ M wee hụ , ma , lee !
ịnyịnya ọcha ; onye nọ n’ elu ya ji ụta ; e nyekwara ya okpueze , o wee gaa na- emeri , ka o wee nwezuo mmeri ya . ”
—
Ònye bụ onye ahụ na- agba ịnyịnya ọcha a ?
Ihe ọzọ e mechara kwuo ná Mkpughe mere ka anyị mata onye ọ bụ .
E kwuru na onye na- agba ya bụ “ Okwu Chineke . ”
(
Mkpughe 19 : 11-13
) Ọ bụ Jizọs Kraịst ka a na- akpọ Okwu ahụ n’ ihi na ọ bụ ọnụ na- ekwuchitere Chineke .
(
Jọn 1 : 1 ,
) A na- akpọkwa Jizọs “ Onye Kwesịrị Ntụkwasị Obi na Onye Eziokwu . ”
Ihe ọzọ a na- akpọ ya bụ “ Eze nke ndị eze na Onyenwenụ kasị ndị nwenụ niile . ”
(
Mkpughe 19 : 11 ,
16
) O doro anya na Jizọs nwere ike ibu agha n’ ihi na ọ bụ eze , ọ naghịkwa e ji ike ya eme ihe na- adịghị mma .
Ma , a ka nwere ihe ndị ọzọ anyị kwesịrị ịma .
Ònye nyere Jizọs ikike imeri ndị iro ya ?
(
) Daniel onye amụma hụrụ ọhụụ ebe e kwuru na e nyere “ nwa nke mmadụ , ” ya bụ , Mesaya “ ọchịchị na ùgwù na alaeze . ”
Ọ bụ “ Onye Ochie ahụ , ” ya bụ , Jehova Chineke
*
nyere ya ihe ndị ahụ .
(
Daniel 7 : 13 , 14
) N’ ihi ya , ọ bụ Chineke , Onye Pụrụ Ime Ihe Niile , nyere Jizọs ike ịchị ụwa na ibibi ndị ajọ omume .
Ọ dabara adaba na Ọkpara Chineke na- agba ịnyịnya ọcha n’ ihi na agha ọ na- ebu ziri ezi .
Baịbụl na- ejikarị ihe dị ọcha anọchi anya ezi omume .
—
Mkpughe 3 : 4 ;
7 : 9 ,
13 , 14
Olee mgbe ndị ahụ na- agba ịnyịnya ndị ahụ malitere ịgba ?
Baịbụl kwuru na Jizọs bụ́ onye mbụ ná ndị ahụ na- agba ịnyịnya ndị ahụ malitere ịgba nke ya mgbe e nyere ya okpueze .
(
) Olee mgbe e chiri Jizọs Eze n’ eluigwe ?
Ọ bụghị mgbe ọ laghachiri n’ eluigwe .
Baịbụl kwuru na o cheere ruo oge ụfọdụ .
(
Ndị Hibru 10 : 12 , 13
) Jizọs gwara ndị na- eso ụzọ ya ihe ha ga- eji ama mgbe oge ahụ ọ na- echere ga- agwụ , nakwa mgbe ọ ga- amalite ịchị n’ eluigwe .
O kwuru na ya bido ịchị , ihe ga- agbanwe n’ ụwa .
Nsogbu ma ọ bụ ihe ọjọọ ga- arịwa ibe ya elu .
A ga- enwe agha , ụkọ nri na ajọ ọrịa na- efe efe .
(
Matiu 24 : 3 ,
7 ;
Luk 21 : 10 , 11
) Ozugbo Agha Ụwa nke Mbụ bidoro n’ afọ 1914 , ọ bịara doo anya na ụmụ mmadụ abanyela n’ oge nsogbu ahụ Baịbụl kpọrọ ‘ oge ikpeazụ . ’
—
2 Timoti 3 : 1-5
Ma , gịnị mere ihe ji na- aka njọ n’ ụwa kemgbe e chiri Jizọs eze n’ afọ 1914 ?
Ọ bụ n’ ihi na Jizọs malitere ịchị
n’ eluigwe ,
ọ bụghị n’ ụwa .
Ozugbo ọ malitere ịchị , agha dara n’ eluigwe .
Maịkel , ya bụ , Jizọs , chụdara Setan na ndị mmụọ ọjọọ ya n’ ụwa .
(
Mkpughe 12 : 7-9 ,
) Ebe a chụdara Setan n’ ụwa , ezigbo iwe ji ya n’ ihi na ọ ma na oge ọnwụ ya eruwela .
N’ oge na- adịghị anya , Chineke ga- ebibi Setan ka uche ya nwee ike ime n’ ụwa a .
(
Matiu 6 : 10
) Ugbu a , ka anyị hụ otú ndị na- agba ịnyịnya atọ ndị nke ọzọ si mee ka o doo anya na anyị bi “ n’ oge ikpeazụ . ”
Anyị amatala na onye na- agba ịnyịnya nke mbụ nọchiri anya onye dị adị .
Ma , ndị na- agba ịnyịnya atọ ndị nke ọzọ nọchiri anya ihe ndị na- eme n’ ụwa niile .
Ihe ndị ahụ na- akpakwa ndị mmadụ aka ọjọọ .
ONYE NA- AGBA ỊNYỊNYA NKE NA- ACHA UHIE UHIE
“ Ịnyịnya ọzọ wee pụta , bụ́ ịnyịnya na- acha uhie uhie ; e nyere onye nọ n’ elu ya ikike iwepụ udo n’ ụwa ka ha wee gburịta ibe ha ; e nyekwara ya oké mma agha . ”
—
Mkpughe 6 : 4
Onye na- agba ịnyịnya a nọchiri anya agha .
Ị̀ chọpụtara na e kwuru na o wepụrụ udo n’ ụwa , ọ bụghị ná mba ole na ole ?
N’ afọ 1914 , a malitere ịlụ agha ụwa nke mbụ .
Mgbe a lụchara ya , a lụkwara agha ụwa nke abụọ .
Agha a mebiri ihe n’ ụwa karịa nke mbụ .
Ụfọdụ nchọpụta e mere gosiri na agha ataala isi ihe karịrị otu narị nde mmadụ n’ ụwa kemgbe afọ 1914 .
Ihe ọzọkwa bụ na ọtụtụ ndị taa nwere nkwarụ n’ ihi agha .
Olee ihe gosiri na agha ka e ji mara oge anyị a ?
O yiri ka ụmụ mmadụ hà nwere ngwá agha ha ga- eji ekpochapụ mmadụ niile nọ n’ ụwa taa .
E nwetụbeghị ụdị ya mbụ .
Òtù dị iche iche a sịrị na ha na- eme udo n’ ụwa , dị ka Òtù Mba Ụwa , enwebeghị ike ịkwụsị onye ahụ na- agba ịnyịnya ahụ na- acha uhie uhie ịna-agba .
ONYE NA- AGBA ỊNYỊNYA OJII AHỤ
“ M wee hụ , ma , lee !
ịnyịnya ojii ; onye nọ n’ elu ya ji ihe ọ̀ tụ̀ tụ̀ gbara mkpị n’ aka ya .
M wee nụ otu olu nke dị ka à ga- asị na o si n’ etiti ihe anọ ahụ dị ndụ .
Olu ahụ sịrị : ‘ A na- ere otu ihe ọ̀ tụ̀ tụ̀ kwọt nke ọka wit otu mkpụrụ ego dinarịọs , a na- erekwa ihe ọ̀ tụ̀ tụ̀ kwọt atọ nke ọka bali otu mkpụrụ ego dinarịọs ; emebikwala mmanụ oliv na mmanya . ’ ”
—
Mkpughe 6 : 5 , 6
Onye na- agba ịnyịnya a nọchiri anya ụkọ nri .
Ihe e kwuru na Baịbụl ebe ahụ gosiri na nri ga- adị ezigbo ụkọ nke na a ga- eji otu dinarịọs zụta naanị otu kwọt ọka wit ( ya bụ , ihe dị ka iko ọka wit anọ ) .
Otu dinarịọs bụ ụgwọ a na- akwụ onye ọrụ n’ ụbọchị n’ oge ndịozi Jizọs .
(
Matiu 20 : 2
) A na- ejikwa otu dinarịọs zụta ihe dị ka kwọt ọka bali atọ ( ya bụ , ihe dị ka iko ọka bali iri na abụọ ) .
Ma ọka wit ka ọka bali mma .
Mmadụ ole n’ ezinụlọ ga- eri ya rijuo afọ ?
A gwaziri ndị mmadụ ka ha ghara ịna-emefusi nri ndị a na- eri kwa ụbọchị n’ oge ahụ , dị ka mmanụ oliv na mmanya .
Kemgbe afọ 1914 , è nweela ihe ndị anyị hụrụla gosiri na onye na- agba ịnyịnya ojii ahụ na- agbasi ike ?
Ee .
Agụụ gụgburu ihe dị ka nde mmadụ iri asaa n’ agbata afọ 1901 na afọ 2000 .
Otu akwụkwọ kwuru na n’ agbata afọ 2012 na afọ 2014 , ihe dị ka “ narị nde mmadụ asatọ na nde ise ejighị ahụ́ n’ ihi na ha erighị nri na- edozi ahụ́ . ”
Akwụkwọ ọzọ kwukwara , sị : “ A gụkọta mmadụ ole ọrịa o biri n’ ájá ọcha , ịba na ụkwara nta na- egbu kwa afọ , ndị agụụ na- agụgbu karịrị ha . ”
N’ agbanyeghị mbọ niile ndị mmadụ na- agba ka a na- enwe nri ga- ezuru ndị mmadụ , onye ahụ na- agba ịnyịnya ojii ahụ ka na- agbasi ya ike .
ONYE NA- AGBA ỊNYỊNYA NKE AHỤ́ YA CHANWỤRỤ ACHANWỤ
“ M wee hụ , ma , lee !
ịnyịnya nke ahụ́ ya chanwụrụ achanwụ ; onye nọ n’ elu ya nwekwara aha bụ́ Ọnwụ .
Hedis sochikwara ya anya .
E nyekwara ha ikike ịchị otu ụzọ n’ ụzọ anọ nke ụwa , ka ha jiri ogologo mma agha na ụkọ nri na ajọ ọrịa na anụ ọhịa nke ụwa na- egbu ndị mmadụ . ”
—
Mkpughe 6 : 8
Onye na- agba ịnyịnya nke anọ a nọchiri anya ọnwụ .
Ihe na- akpata ọnwụ a bụ ọrịa na ọtụtụ ihe ndị ọzọ .
Obere oge afọ 1914 gachara , oké ahụ́ ọkụ Spen gburu ọtụtụ nde mmadụ .
O nwere ike ịbụ na ọrịa a kpara ihe dị ka narị nde mmadụ ise , ya bụ , otu onye n’ ime mmadụ atọ ọ bụla bi n’ ụwa n’ oge ahụ , aka ọjọọ .
Ma ọ bụghị naanị oké ahụ́ ọkụ Spen kpara ndị mmadụ aka ọjọọ n’ oge ahụ .
Ndị ọkachamara na- ekwu na kịtịkpa gburu ọtụtụ narị nde mmadụ n’ agbata afọ 1901 na afọ 2000 .
Kemgbe ahụ , ọrịa o biri n’ ájá ọcha , ụkwara nta , na ịba ka na- eme ka ọtụtụ nde mmadụ nwụchuo ọnwụ n’ agbanyeghị mbọ a na- agba ịchọpụta ọgwụ a ga- eji agwọ ọrịa ndị a .
Ma ọ̀ bụ agha ma ọ bụ ụkọ nri ma ọ bụkwanụ ọrịa gburu mmadụ , ọ bụ ọnwụ gburu ya .
Ili na- elokwa ha n’ ike n’ ike .
IHE GA- ADỊ MMA N’ ỌDỊNIHU
Nsogbu niile na- echi ndị mmadụ ọnụ n’ ala ga- akwụsị n’ oge na- adịghị anya .
Ì chetara na Baịbụl kwuru na Jizọs malitere ‘ imeri ’ Setan na ndị iro ya ndị ọzọ n’ afọ 1914 , chụdakwa Setan n’ ụwa .
Ma Jizọs
enwezubeghị
mmeri ya .
(
Mkpughe 6 : 2 ;
12 : 9 ,
) Obere oge ugbu a , Jizọs ga- eji agha Amagedọn kwụsị nsogbu niile Setan kpatarala ụmụ mmadụ , ma bibie ndị niile na- akwado Setan .
(
Mkpughe 20 : 1-3
) Ọ ga- akwụsị ndị na- agba ịnyịnya atọ ndị ọzọ ahụ ịna-agba .
Ọ
ga- emezi
ihe niile ha mebiri .
Olee otú ọ ga- esi eme ya ?
Ka anyị leba anya n’ ihe Baịbụl kwuru banyere ya .
Kama ndị mmadụ ịna-alụ agha , udo ga- adị ebe niile .
Jehova ‘ ga- eme ka agha kwụsị ruo na nsọtụ ụwa .
Ọ na- agbaji ụta , na- egbujisịkwa ube . ’
(
Abụ Ọma 46 : 9
) Ndị na- eme udo ‘ ga- enwe obi ụtọ dị ukwuu n’ ihi udo nke zuru ebe niile . ’
—
Abụ Ọma 37 : 11
Agaghị enwekwa ụkọ nri n’ ihi na nri ga- eju ebe niile .
“ Ọka ga- ejupụta n’ elu ụwa ; ọ ga- ejubiga ókè n’ elu ugwu dị iche iche . ”
—
Abụ Ọma 72 : 16
N’ oge na- adịghị anya , Jizọs ga- emezi ihe niile ndị ahụ na- agba ịnyịnya atọ ndị ọzọ ahụ mebiri
Kama ndị mmadụ ịna-arịa ọrịa ma na- anwụ anwụ , ahụ́ ga- esi ha ike , ha adịrịkwa ndụ ruo mgbe ebighị ebi .
Chineke “ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ”
—
Mkpughe 21 : 4
Mgbe Jizọs nọ n’ ụwa , ọ rụrụ ọtụtụ ọrụ ebube iji gosi ihe ndị ọ ga- emere ụmụ mmadụ mgbe ọ ga na- achị ụwa .
O mere ka obi ruo ndị mmadụ ala , nye ọtụtụ puku ndị agụụ ji nri , gwọọ ndị ọrịa , kpọlitekwa ndị nwụrụ anwụ n’ ọnwụ .
—
Matiu 12 : 15 ;
14 : 19-21 ;
26 : 52 ;
Jọn 11 : 43 , 44
Obi ga- adị Ndịàmà Jehova ụtọ igosi gị na Baịbụl nke gị ihe ị ga- eme ka ị dịrị ndụ mgbe ndị ahụ na- agba ịnyịnya ndị ahụ ga- akwụsị ịgba ha .
Ị̀ ga- achọ ka Ndịàmà Jehova bịa na nke gị ?
Ihe Ọzọ Gosiri na Ihe Ndị A Kọrọ na Baịbụl Bụ Eziokwu
È nwere ihe ndị mgbe ochie a chọpụtarala nke gosiri na ihe ndị a kọrọ na Baịbụl bụ eziokwu ?
N’ afọ 2014 , otu isiokwu gbara n’ akwụkwọ aha ya bụ
Biblical Archaeology Review
jụrụ , sị : “ Mmadụ ole a kpọrọ aha ha n’ Agba Ochie ka a hụrụla aha ha n’ ihe ndị oge ochie e gwupụtara n’ ala ? ”
Akwụkwọ a kwuru na “ e nwere , ma ọ́ dịghị ihe ọzọ , mmadụ iri ise . ”
Otu nwoke aha ya na- adịghị n’ akwụkwọ ahụ bụ Tatenaị .
Ma , ònye bụ Tatenaị ?
Ka anyị leba anya n’ ihe ole na ole Baịbụl kwuru banyere ya .
E nwere oge Jeruselem so n’ otu n’ ime obodo ndị Peshia na- achị .
Ọ dị n’ ebe ndị Peshia kpọrọ n’ Ofe Osimiri , nke dị n’ ebe ndịda Yufretis .
Mgbe ndị Peshia merichara ndị Babịlon , ha hapụrụ ndị Juu ndị Babịlọn dọọrọ n’ agha ka ha laa .
Ha nyere ha ikike iwughachi ụlọ nsọ Jehova na Jeruselem .
(
Ezra 1 : 1-4
) Ma , mgbe ndị Juu malitere iwughachi ụlọ nsọ ahụ , ndị iro ha nyewara ha nsogbu .
Ha kwuru na ihe a ndị Juu na- eme bụ ịgba ọchịchị ndị Peshia mgba okpuru .
(
Ezra 4 : 4-16
) N’ oge Darayọs nke Mbụ na- achị ( afọ 522 ruo afọ 486 Tupu Oge Ndị Kraịst . )
, otu onye ọnụ na- eru n’ okwu na Peshia aha ya bụ Tatenaị , bịara ka ọ chọpụta ihe na- emenụ .
Baịbụl kpọrọ ya “ gọvanọ ofe Osimiri Yufretis . ”
—
Ezra 5 : 3-7
E nwere ọtụtụ ihe ndị e dere na nkume n’ oge ochie a chọpụtara na aha a bụ́ Tatenaị dị na ha .
Nkume ndị ahụ nwere ike iso n’ arịa ezinụlọ ha nwere n’ oge ochie .
E nwere nke e dere nkwa mmadụ kwere ịkwụ ụgwọ o ji na ya .
E ji ihe ahụ mata na Tatenaị a na- ekwu okwu ya bụ nke ahụ Baịbụl kwuru okwu ya .
E dere ya n’ afọ 502 Tupu Oge Ndị Kraịst , ya bụ , n’ afọ nke iri abụọ Darayọs nke Mbụ na- achị .
A kpọrọ otu onye akaebe aha ya dị ná nkwa ahụ ohu “ Tatanu bụ́ gọvanọ ofe Osimiri . ”
Tatanu a bụ Tatenaị ahụ a kpọrọ aha n’ akwụkwọ Ezra .
Gịnị bụ ọrụ nwoke a ?
N’ afọ 535 Tupu Oge Ndị Kraịst , Saịrọs Onye Ukwu haziri obodo dị iche iche ọ na- achị n’ ógbè n’ ógbè .
A kpọrọ otu n’ ime ha Babịlọn na Ofe Osimiri .
E mechara kewaa ógbè ahụ ụzọ abụọ ma kpọọ otu n’ ime ha Ofe Osimiri .
Obodo ndị so n’ ógbè a bụ Sameria , Juda , Finishia , na Kole Siria .
Ọ ga- abụ na Tatenaị nọ na Damaskọs na- achị ha .
Ọ chịrị ha malite n’ afọ 520 ruo n’ afọ 502 Tupu Oge Ndị Kraịst .
Mgbe Tatenaị gachara Jeruselem ka o leba anya n’ ebubo ahụ e boro ndị Juu na ha na- agba ọchịchị ndị Peshia mgba okpuru , ọ gwara Darayọs na ha sịrị na ọ bụ Saịrọs nyere ha ikike iwughachi ụlọ nsọ Jehova .
Darayọs nyere iwu ka e mee nchọpụta n’ ụlọ a na- edebe ihe ndekọ n’ obí eze .
Ha chọpụtara na ihe ahụ ndị Juu kwuru bụ eziokwu .
(
Ezra 5 : 6 , 7 ,
11-13 ;
6 : 1-3
) N’ ihi ya , Darayọs nyere Tatenaị iwu ka ọ ghara inye ndị Juu nsogbu , o mekwara ihe eze kwuru .
—
Ezra 6 : 6 , 7 ,
Nke bụ́ eziokwu bụ na e nweghị oké ihe “ Tatenaị , bụ́ gọvanọ ofe Osimiri Yufretis , ” mere nke mere a ga- eji hụ aha ya n’ ọtụtụ ihe ndị oge ochie .
Ma , ị̀ hụrụ na a kpọrọ aha ya na Baịbụl , kpọọkwa ya gọvanọ , bụ́
ihe ọ bụ n’ oge ahụ ?
Ihe a bụ ihe ọzọ gosiri na ihe ndị mgbe ochie e gwupụtara n’ ala na- egosi na ihe ndị a kọrọ na Baịbụl bụ eziokwu .
E Nweghị Ihe Na- atọ M Ụtọ Ka Ịkụ Bezbọl
NDỤ M BIRI NA MBỤ
E toro m na Pueto Limọn .
Ọ bụ ọdụ ụgbọ mmiri dị n’ ebe ọwụwa anyanwụ Kosta Rika .
Abụ m nke asaa n’ ime ụmụ asatọ nne na nna m mụrụ .
Papa m nwụrụ mgbe m dị afọ asatọ .
Ọ bụzi naanị mama m zụrụ anyị niile .
A naghị m e ji ịkụ bezbọl egwu egwu .
M bidoro ịkụ ya mgbe m dị obere .
Mgbe m dị ihe dị ka afọ iri na asatọ , esonyeere m otu òtù na- amụ otú e si akụ bezbọl .
Mgbe m dị ihe dị ka afọ iri abụọ na otu , otu n’ ime ndị isi anyị gwara m na m ga- aga Nikaragụa soro ndị aka ochie kụwa bezbọl .
Ma , m jụrụ ịga n’ ihi na mama m ejighị ahụ́ n’ oge ahụ , ọ bụkwa m na- elekọta ya .
Mgbe obere oge gachara , onyeisi ọzọ gwara m ka m bịa soro òtù egwuregwu bezbọl ndị na- eto eto e nwere n’ obodo anyị bụ́ Kosta Rika .
Na nke ugbu a , ekwetara m .
Akụụrụ m òtù egwuregwu obodo anyị bezbọl malite n’ afọ 1949 ruo afọ 1952 .
M kụrụ bezbọl na Kuba , Meksiko nakwa na Nikaragụa .
M na- akụ bezbọl nke ọma .
O nwedịrị mgbe m kụrụ bezbọl ugboro iri na asaa na- akwụsịghị akwụsị , enweghịkwa bọl danahụrụ m .
Obi na- atọgbu m atọgbu ma ndị mmadụ na- etu m aha ma m na- akụ bezbọl .
M bikwara ndụ na- adịghị mma , ma ọ na- ewute m na m biri ụdị ndụ ahụ .
Ọ bụ eziokwu na enwere m ike ịsị na enwere m naanị otu enyi nwaanyị , ma , e nwere ụmụ nwaanyị ndị ọzọ mụ na ha na- akpa .
M na- aṅụkwa oké mmanya .
Otu ụbọchị , aṅụchara m mmanya nke na mgbe m tetara n’ ụtụtụ echi ya , enweghịzi m ike icheta otú m si lọta .
Agbakwara m chaa chaa na lọtrị .
Mgbe m nọ na- ebi ụdị ndụ a , mama m ghọrọ Onyeàmà Jehova .
Ọ gbara mbọ ime ka m soro ya bụrụ Onyeàmà Jehova , ma mbọ ya niile kụrụ afọ n’ ala n’ ihi na n’ oge ahụ , enweghị ihe ọzọ na- echụ m ụra ma ọ bụghị ịkụ bezbọl .
Ọ na- abụ m na- akụ bezbọl oge nri eruo , mụ akụkwara na- aga n’ agbanyeghị na agụụ ji m .
Obi m niile na- anọ n’ ịkụ bezbọl .
E nweghị ihe na- atọ m ụtọ ka ịkụ bezbọl .
Ma , mgbe m dị afọ iri abụọ na itoolu , emerụrụ m ezigbo ahụ́ ebe m na- achọ ịghọ bọl .
Mgbe m gbakere , akwụsịrị m ịkụ bezbọl .
Ma , m bidoro ịna-akụziri otu òtù na- amụ ịkụ bezbọl nọ nso n’ ebe m bi , otú e si akụ bezbọl .
OTÚ BAỊBỤL SI GBANWEE NDỤ M
N’ afọ 1957 , Ndịàmà Jehova gwara m ka m bịa mgbakọ ha ga- enwe n’ ámá egwuregwu m nọtụrụla kụọ bezbọl , agakwara m .
Ná mgbakọ ahụ , m chọpụtara na ndị bịara ya anaghị eme aghara .
Ha na- akwanyere onwe ha ùgwù .
Ha anaghịkwa eme ka ndị bịara ile egwuregwu bezbọl .
Ihe m hụrụ ná mgbakọ ahụ mere ka mụ na Ndịàmà Jehova malite ịmụ Baịbụl , mụ agawakwa ọmụmụ ihe ha .
Ọtụtụ ihe m mụtara na Baịbụl tọrọ m ezigbo ụtọ .
Dị ka ihe atụ , Jizọs kwuru na n’ oge ikpeazụ , ndị na- eso ụzọ ya ga- ekwusa ozi ọma Alaeze Chineke n’ ụwa niile .
(
Matiu 24 : 14
) Ihe ọzọ m mụtara bụ na anaghị akwụ ezigbo Ndị Kraịst ụgwọ maka ozi ọma ha na- ezi .
Jizọs kwuru , sị : “ Unu natara n’ efu , na- enyenụ n’ efu . ”
—
Matiu 10 : 8
Ka m na- amụ Baịbụl , eji m ihe Baịbụl kwuru tụnyere ihe ndị m hụrụ Ndịàmà Jehova na- eme .
Otú ha si agba mbọ ekwusa ozi ọma Alaeze Chineke n’ ụwa niile tọrọ m ezigbo ụtọ .
M chọpụtakwara na ha na- enyere ndị ọzọ aka otú ahụ Jizọs gwara ndị na- eso ụzọ ya ka ha na- eme .
N’ ihi ya , mgbe m gụrụ
Mak 10 : 21
ma hụ na Jizọs na- akpọ anyị ka anyị ‘ bịa bụrụ ndị na- eso ụzọ ya , ’ m kpebiri na m ga- abụ Onyeàmà Jehova .
Ma , o siiri m ike ime ihe a m kpebiri .
Dị ka ihe atụ , e nwere nọmba m na- agba kwa izu na lọtrị a na- agba n’ obodo anyị .
M gbara nọmba a ruo ọtụtụ afọ .
Ma , m mụtara na Baịbụl na Chineke kpọrọ ndị na- efe “ chi Ihu Ọma ” nakwa ndị anyaukwu asị .
(
Aịzaya 65 : 11 ;
Ndị Kọlọsi 3 : 5
) Ọ bụ ya mere m ji kwụsị ịgba lọtrị .
Na Sọnde mbụ m kwụsịrị ịgba ya , ndị gbara nọmba ahụ m na- eji agba , ritere ego .
Ndị mmadụ chịrị m ọchị n’ ihi na agbaghị m lọtrị n’ izu ahụ .
Ha nyewakwara m nsogbu ka m gbaa lọtrị ọzọ , ma ekweghị m .
Si mgbe ahụ gawa , enwebeghị mgbe ọzọ m gbara lọtrị .
E nwere ọnwụnwa ọzọ bịaara m n’ ụbọchị e mere m baptizim ná mgbakọ Ndịàmà Jehova .
Ọnwụnwa a ga- egosi ma m̀ yirila “ mmadụ ọhụrụ ahụ . ”
(
Ndị Efesọs 4 : 24
) Mgbe m laghachiri na họtel ebe m bi , ahụrụ m enyi m nwaanyị ahụ ebe ọ nọ n’ ọnụ ụzọ na- eche m .
Ọ sịrị m : “ Sammy , bịanụ ka anyị mee onwe anyị obi ụtọ . ”
Ma , m sịrị ya mba ozugbo .
M gwara ya na m na- emezi ihe Baịbụl kwuru .
(
1 Ndị Kọrịnt 6 : 18
) Mgbe m gwachara ya , ya asị m hapụgodinụ Baịbụl , ma bịa ka anyị mee onwe anyị obi ụtọ otú anyị si emebu .
O bidoro ikwu ihe ndị gosiri na o nweghị ihe o ji ihe Baịbụl kwuru banyere ịkwa iko kpọrọ .
Ma , m hapụrụ ya banye n’ ime ụlọ gbachie ụzọ .
Taa , obi dị m ụtọ na kemgbe ahụ m ghọrọ Onyeàmà Jehova n’ afọ 1958 , alaghachibeghị m n’ àgwà ọjọọ ndị ahụ m na- akpabu .
URU NDỊ M RITERELA
Ọ na- adị m ka m dee akwụkwọ ma kọọ uru ndị m riterela n’ ihi ime ihe Baịbụl kwuru .
Ụfọdụ uru ndị ahụ bụ na enwere m ezigbo ndị enyi ugbu a , nwee ezigbo obi ụtọ , jirikwa ndụ m na- eme ihe bara uru .
Ịkụ bezbọl ka na- atọ m ụtọ , ma ọ bụghịzi ya ka m mkpa ná ndụ .
Mgbe m na- akụ bezbọl , aghọrọ m onye a ma ama , nweekwa ezigbo ego , ma ha adịteghị aka .
Ma , adị m ná mma mụ na Chineke na ụmụnna m ga- adịgide ruo mgbe ebighị ebi .
Baịbụl kwuru , sị : “ Ụwa na- agabiga , ọchịchọ ya na- agabigakwa , ma onye na- eme uche Chineke ga- anọgide ruo mgbe ebighị ebi . ”
(
1 Jọn 2 : 17
) Ugbu a , ahụrụ m Jehova na ndị ya n’ anya karịa ihe ọ bụla ọzọ .
“ Ị Bụ Nwaanyị Mara Mma ”
WEREGODỊ ya na ị na- ahụ Sera ka o guzo n’ ime ụlọ ha na- elegharị anya .
Ọ mara mma nwaanyị .
Ka ị na- ele ya , ihu ya ọ̀ dị ka onye ihe na- ewute ?
Ọ bụrụ otú ahụ , e nwere ezigbo ihe nwere ike ịkpata ya .
O nwere ọtụtụ ihe ọ na- agaghị echefu echefu merela n’ ụlọ a .
Ọ dịla anya ya na Ebreham di ya ọ hụrụ n’ anya biwere na ya .
Ha gbara mbọ mee ka obi na- eru ibe ha ala n’ ụlọ ha .
Ebreham na Sera bi na Ọọ .
Ọtụtụ ndị bi na Ọọ bara ọgaranya .
E nwekwara ọtụtụ ndị na- azụ ahịa na ndị ọrụ aka na ya .
O doro anya na Ebreham na Sera nwere ọtụtụ ihe n’ ụlọ ha .
Ma , ụlọ ha abụghị naanị ebe ha na- akwakọba ihe ndị ha nwere , kama , ọ bụ ebe ha na- anọ enwe obi ụtọ ma na- akasikwa ibe ha obi mgbe ha nwere nsogbu .
Ha anọọla n’ ụlọ a kpeere Jehova , bụ́ Chineke ha ha hụrụ n’ anya , ekpere ugboro ugboro .
E nwere ọtụtụ ihe mere Sera ejighị ụlọ ha a egwu egwu .
Ma Sera ejikerela ugbu a ịhapụ ihe niile a na- eme ya obi ụtọ kwaga ebe ọ na- amaghị .
N’ agbanyeghị na ọ dị ihe dị ka afọ iri isii , ọ na- achọ ịgawa ebe ndị ọ na- amaghị .
Ọ ga- ebi n’ ebe ndị dị ize ndụ , ihe ga- esikwara ya ike .
Ọ maghịkwa ma ọ̀ ga- emecha laghachi n’ ụlọ ha .
Gịnị kpataara ya ụdị mgbanwe a ?
Oleekwa ihe anyị nwere ike ịmụta n’ okwukwe Sera ?
‘ SI N’ ALA GỊ KWAPỤ ’
Ọ ga- abụ na Sera toro na Ọọ .
Ma ebe ahụ bụzi mkpọmkpọ ebe .
Ma n’ oge Sera dịrị ndụ , ndị ahịa na- eji ụgbọ mmiri ebubata ngwá ahịa ha n’ obodo ahụ .
Ha na- esi n’ ebe dị iche iche buru ngwá ahịa bịa .
Ha na- esi n’ Osimiri Yufretis ebubata ngwá ahịa ndị ahụ na Ọọ .
Ndị mmadụ na- ekwo ekwo n’ okporo ụzọ ya dị rịgọ rịgọ ma dị warara .
Ụgbọ mmiri bu ngwá ahịa na- eju eju n’ ọdụ ụgbọ mmiri ya .
Ahịa ha na- ejukwa eju ná ngwá ahịa .
Weregodị ya na ị nọ mgbe Sera na- eto n’ obodo a na- ekwo ekwo .
O yiri ka ọ̀ ma aha ọtụtụ ndị bi na ya .
Ọ ga- abụkwa na ọtụtụ ndị ma ya n’ ihi na ọ mara ezigbo mma .
O nwekwara ọtụtụ ndị ikwu na ibe n’ obodo a .
A ma Sera ama na Baịbụl ka onye nwere ezigbo okwukwe na Chineke , ọ bụghị na chi ọnwa ndị Ọọ na- efe .
E nwere nnukwu ogidi a kpụụrụ chi a .
Ebe ọ bụla mmadụ nọ na Ọọ , ọ ga na- ahụ ya .
Ma Sera na- efe ezi Chineke bụ́ Jehova .
Baịbụl agwaghị anyị otú o si malite inwe okwukwe na Chineke .
Nna ya fetụrụ arụsị .
Sera mechara lụọ Ebreham .
Ebreham ji afọ iri tọ ya .
Jenesis 17 : 17
) E mechara kpọwa Ebreham “ nna nke ndị niile nwere okwukwe . ”
(
Ndị Rom 4 : 11
) Ebreham na nwunye ya na- akwanyere ibe ha ùgwù , na- ekwurịtakwa okwu nke ọma .
Ha na- ejikwa otu obi emekọ ihe ma ha nwee nsogbu .
Ma otu ihe kacha mkpa bụ na ha hụrụ Chineke ha n’ anya .
Sera hụrụ di ya n’ anya nke ukwuu , ha abụọ bi n’ obodo Ọọ ebe ndị ikwu ha bi .
Ma , mgbe obere oge gara , ha nwere nsogbu .
Baịbụl gwara anyị na Sera “ bụ nwaanyị aga , ọ mụtaghị nwa . ”
(
Jenesis 11 : 30
) Ọ dịghịrị Sera mfe n’ ihi na n’ oge ahụ , a na- ewere onye na- amụtaghị nwa ka onye ihe ọjọọ mere .
Ma , o meghị ka Sera hapụ Chineke ya , ọ hapụghịkwa di ya .
Ha weere Lọt , nwa nwanne ha nwụrụ anwụ , ka nwa ha .
Ha weere ndụ ha otú ha si hụ ya ruokwa ụbọchị ihe niile gbanwere .
N’ ụbọchị ahụ , Ebreham ji obi ụtọ gbara gawa ka ọ gwa Sera ihe Chineke gwara ya .
Ọ dị ya ka ọ̀ nọ ná nrọ .
Chineke ha zitere mmụọ ozi ya , ya abịa zie ya ozi .
Were ya ka ị̀ na- ahụ Sera ka o legidere di ya anya ma jụọ ya , sị : “ Gịnị ka ọ gwara gị ?
Gwanụ m , biko . ”
Ọ ga- abụ na Ebreham bugodị ụzọ nọdụ ala , ma chee otú ọ ga- esi agwa ya ihe ahụ .
Ọ gwaziri ya na Jehova kwuru , sị : “ Si n’ ala gị , n’ etiti ndị ikwu gị , kwapụ gaa n’ ala m ga- egosi gị . ”
(
Ọrụ Ndịozi 7 : 2 , 3
) Mgbe obi tọchara ha ụtọ maka ozi ahụ , ha echebarazie ihe a gwara ha echiche .
Ọ pụtara na ha ga- ahapụ ebe ahụ ha bi ahụ́ ruru ha ala ma malite ịna-akwagharị akwagharị .
Olee ihe Sera ga- eme ugbu a ?
Ebreham nọ na- ele ya ka ọ mara ihe ọ ga- eme .
Ọ̀ ga- eji obi ya niile kweta iso ya ?
O nwere ike anyị agaghị aghọtacha ihe ya na Sera na- alụ .
Anyị nwere ike iche sị , ‘ Chineke agwatụbeghị m mee ụdị ihe a .
Ọ gwatụbeghịkwa di m ma ọ bụ nwunye m mee ya . ’
Ma , ọ̀ bụ na e nweghị mgbe a na- achọ ka anyị mee ụdị mkpebi a ?
Anyị bi n’ ụwa ebe ọtụtụ ndị na- achụ ego ọnwụ ọnwụ .
A na- achọ ka anyị buru ụzọ kpata ego ma nwee ọtụtụ ihe ga- eme ka ahụ́ ruo anyị ala .
Ma , Baịbụl chọrọ ka anyị mee ihe dị iche .
Ọ chọrọ ka anyị bute ife Chineke ụzọ .
(
Matiu 6 : 33
) Ka anyị na- eche banyere ihe Sera mere , onye ọ bụla n’ ime anyị nwere ike ịjụ onwe ya , sị : ‘ Olee ihe m ga- ebute ụzọ ná ndụ m ? ’
HA ‘ SI N’ ALA AHỤ KWAPỤ ’
Ka Sera na- akwakọta ihe ya , o siiri ya ike ịma nke ọ ga- ahapụ na nke ọ ga- ebu apụ .
O nwere ike ịhapụ ihe ọ bụla ịnyịnya ibu na- agaghị ebuli na ihe ndị na- enweghị uru ọ ga- abara ha .
O doro anya na e nwere ihe ụfọdụ ha ga- achọ ire ma ọ bụ nye ndị mmadụ .
Ha ga- ahapụkwa ahịa ha na- aga azụ ihe ndị dị ka nri , anụ , mkpụrụ osisi , uwe na ihe ndị ọzọ dị ha mkpa .
Okwukwe Sera mere ka o kweta iso di ya hapụ ebe a ha bi ahụ́ ruru ya ala
Ọ ga- abụ na ihe kacha siere Sera ike bụ ịhapụ ụlọ ha .
Ihe ndị e gwupụtarala n’ ala n’ obodo Ọọ gosiri na ụlọ ndị dị na ya na- ama ezigbo mma , nweekwa ihe niile mmadụ chọrọ n’ ụlọ .
Ọ bụrụ na ụlọ Sera hà dị otú ahụ , ọ pụtara na ihe ọ ga- ahapụ abụghị obere ihe .
Ụfọdụ ụlọ ndị ahụ nwere ihe karịrị ọnụ ụlọ iri na abụọ , ebe e si agbata mmiri ọṅụṅụ , nakwa ebe mmiri na- adịghị ọcha na- esi agbapụ .
A na- akụdị ụlọ ndị a ga- asị na ha enwezughị ihe
ndị a ezigbo gbamgbam , mgbidi ha na- esikwa ike , ha na- enwekwa ibo ndị siri ike a na- agbachi agbachi .
Ma , ebe ha na- aga ibi ugbu a bụ ụlọ ntu , o nweghịkwa ihe ndị a .
N’ ihi ya , ndị ohi nwere ike ịbịa zuo ha ohi .
Ọdụm , agụ owuru , anụ ọhịa bea , na nkịta ọhịa nwekwara ike ịna-enye ha nsogbu ebe ọ bụ na ha juru eju n’ obodo ndị ha na- aga ibi .
Sera na- agakwa ịhapụ ndị ikwu ya .
Chineke gwara ha ka ha ‘ si n’ ala ha ,
n’ etiti ndị ikwu ha ,
kwapụ . ’
Ọ ga- abụ na ihe a siiri Sera ezigbo ike .
Sera bụ nwaanyị obiọma .
Ọ ga- abụkwa na o nwere ụmụnne , ụmụ ụmụnne , ụmụnne papa ya na mama ya , bụ́ ndị ọ hụrụ n’ anya ọ ga- ahapụ .
O nwere ike ọ gaghị ahụkwa ha ọzọ .
N’ agbanyeghị ihe ndị a , Sera jisiri ike na- akwado maka ọpụpụ ha .
N’ agbanyeghị ihe a niile na- esiri Sera ike ịhapụ , ọ kwakọtachara ihe ya na- eche ụbọchị ha kwuru ha ga- apụ .
Nna ha aha ya bụ Tira ga- esokwa ha n’ agbanyeghị na ọ dị ihe dị ka narị afọ abụọ .
(
Jenesis 11 : 31
) O doro anya na ilekọta nna ha a merela agadi agaghị adịchara Sera mfe .
Lọt ga- esokwa ha ka ha ‘ si n’ ala ndị Kaldia na- akwapụ ’ otú ahụ Chineke gwara ha mee .
—
Ọrụ Ndịozi 7 : 4
Ha bu ụzọ gaa Heran .
Obodo Heran dị ihe dị ka narị kilomita itoolu na iri isii n’ ebe ugwu .
Ha si n’ akụkụ Yufretis na- aga .
Ha biri na Heran obere oge .
Ọ ga- abụ na Tira rịawara ọrịa mgbe ha ruru ebe a nke na o nweghịzi ike iso ha na- aga .
Ha nọrọ na Heran ruo mgbe Tira nwụrụ , mgbe ọ gbara narị afọ abụọ na ise .
Tupu ha akwalie ọzọ , Jehova gwara Ebreham okwu ọzọ .
Ọ gwara ya ka o si ebe ahụ gaa n’ ala ọ ga- egosi ya .
Ma , na nke ugbu a , Chineke kwere ya nkwa mere ya obi ụtọ .
Ọ gwara ya , sị : “ M ga- emekwa ka ị ghọọ mba ukwu . ”
(
Jenesis 12 : 2-4
) Ma , mgbe ha hapụrụ Heran , Ebreham dị afọ iri asaa na ise , Sera adịrịkwa afọ iri isii na ise , ma ha enweghị nwa ọ bụla .
Oleezi otú Ebreham ga- esi aghọ mba ukwu ?
Ọ̀ ga- alụnụ nwaanyị ọzọ ?
N’ oge ahụ , ndị mmadụ na- alụ karịa otu nwaanyị .
Sera nwekwara ike ịna-eche ma Ebreham ọ̀ ga- alụ nwaanyị ọzọ .
N’ agbanyeghị ihe ha na- eche , ha hapụrụ Heran .
Olee ndị so ha pụọ na nke ugbu a ?
Baịbụl gwara anyị na Ebreham na ezinụlọ ya buuru akụ̀ niile ha kpatara , kpọrọkwa “ mkpụrụ obi ha nwetara na Heran ” pụọ .
(
Jenesis 12 : 5
) Olee ndị bụ mkpụrụ obi ndị a ?
Ọ ga- abụ ndị na- ejere ha ozi .
Ọ ga- abụkwa na Ebreham na Sera kọọrọ ndị niile chọrọ ige ha ntị gbasara Chineke ha .
Ihe ụfọdụ ndị Juu oge ochie kwuru gbasara amaokwu a gosiri na ndị ahụ sonyeere Ebreham na Sera bụ ndị sooro ha fewe chi ha bụ́ Jehova .
Ya bụrụ otú ahụ , ọ pụtara na okwukwe siri ike Sera nwere mere ka ọ gwa ha gbasara Chineke ya na olileanya ya otú mere ka ha kweta iso ya fewe ya .
Anyị kwesịrị ichebara ihe a o mere echiche ebe ọ bụ na ndị mmadụ enwechaghị okwukwe na olileanya n’ oge anyị a .
E nwee ihe dị mma ị mụtara na Baịbụl , ị̀ na- akọrọ ya ndị ọzọ ?
‘ HA GBADARA IJIPT ’
Mgbe ha gafechara Osimiri Yufretis , ha gawara n’ ebe ndịda , n’ ala ahụ Jehova kwere ha ná nkwa .
O yiri ka ọ̀ bụ na Naịsan 14 , n’ afọ 1943 Tupu Oge Ndị Kraịst ka ha gafere Osimiri Yufretis .
(
Ọpụpụ 12 : 40 , 41
) Were ya na ị na- ahụ ka Sera na- elegharị anya n’ ala ahụ , otú ala ahụ si maa mma na otú ọ dị amasị ya .
Jehova gwakwara Ebreham okwu ọzọ n’ akụkụ osisi ukwu dị na More , nke dị nso na Shikem .
Ọ gwara ya , sị : “ Ọ bụ mkpụrụ gị ka m ga- enye ala a . ”
Mgbe Ebreham nụrụ “ mkpụrụ ” gị , o nwere ihe ọ ga- echetara ya .
Ọ ga- abụ na o mere ka o cheta ihe Jehova kwuru n’ ogige Iden .
O kwuru na otu ụbọchị , a ga- enwe mkpụrụ nke ga- ebibi Setan .
Jehova agwala Ebreham na ọ ga- aghọ mba ukwu , nakwa na a ga- esi n’ aka mba a gọzie ndị niile nọ n’ ụwa .
—
Jenesis 3 : 15 ;
12 : 2 , 3 ,
6 , 7
Ma , ọ pụtaghị na Ebreham na ezinụlọ ya agaghị enwe nsogbu ọ bụla .
Mgbe ha nọ n’ ala Kenan , ụnwụ dara ebe ahụ , Ebreham akpọrọzie ezinụlọ ya gawa ebe ndịda Ijipt .
Ka ha na- aga , Ebreham chọpụtara otu ihe obodo ndị dị ebe ahụ na- emekarị nke nwere ike ịkpatara ya nsogbu .
N’ ihi ya , ọ gwara Sera , sị : “ Biko , amaara m nke ọma na ị bụ nwaanyị mara mma .
Ya mere , ọ ga- erukwa na ndị Ijipt ga- ahụ gị wee sị , ‘ Onye a bụ nwunye ya . ’
Ha ga- egbukwa m , ma ha ga- ahapụ gị ndụ .
Biko , kwuo na ị bụ nwanne m nwaanyị , ka ihe wee gaziere m n’ ihi gị , mkpụrụ obi m ga- adịkwa ndụ n’ ihi gị . ”
(
Jenesis 12 : 10-13
) Gịnị mere Ebreham ji sị nwunye ya kwuo na ọ bụ nwanne ya ?
Ụfọdụ ndị na- agba Baịbụl ụkwụ kwuru na Ebreham ghara ụgha , nakwa na ọ bụ onye ụjọ .
Ma , ihe ndị a ha kwuru abụghị eziokwu .
Nke bụ́ eziokwu bụ na Sera bụ nwanne Ebreham .
E nwekwara ezigbo ihe mere Ebreham ji sị ya kwuo ihe ahụ o kwuru .
Ebreham na Sera ma na Jehova kwuru na a ga- esi n’ aka Ebreham nweta nwa pụrụ iche ga- aghọ mba ukwu .
Ihe a Jehova kwuru dị ha mkpa karịa ihe ọ bụla ọzọ .
Ọ bụ ya mere o ji dị mkpa ka a ghara inwe ihe ọ bụla ga- eme Ebreham .
Ihe ọzọ bụ na ihe ndị mgbe ochie e gwupụtara n’ ala gosiri na ọ na- abụkarị ndị ọnụ na- eru n’ okwu n’ Ijipt hụ di na nwunye , ha egbuo di ahụ ma kpọrọ nwunye ya .
Ọ bụ ya mere ihe ahụ Ebreham mere ji dị mma , Sera nwunye ya akwadokwa ya .
O gbughị oge ihe ahụ Ebreham na- atụ ụjọ ya emee .
Ụfọdụ ndị Fero mere ndị isi hụrụ na Sera mara mma dị egwu n’ agbanyeghị afọ ndụ ya mgbe ahụ .
Mgbe ha hụrụ ya , ha gara gwa Fero , ya agwa ha kpọta ya .
Ọ ga- abụrịrị na obi kooro Ebreham na Sera n’ elu mgbe ahụ .
Ma , o yiri ka e meghị Sera ka onye e ji eji , kama , ha kwanyeere ya ùgwù .
O nwekwara ike ịbụ na Fero chọwara iji akụnụba ya mee ka ihe ya masịwa Sera .
E mechazie , ya na Ebreham , Sera sịrị na ọ bụ nwanne ya , akpaa otú ọ ga- esi lụwa ya .
—
Jenesis 12 : 14-16
Were ya ka ị̀ na- ahụ Sera ka ọ nọ n’ obí eze , si na windo na- ele otú Ijipt si maa mma .
Olee otú i chere obi ga- adị ya ugbu a ọ hụrụ onwe ya ọzọ n’ ezigbo ụlọ , a na- enyekwa ya ezigbo nri ?
Sera ò kwere ka ihe ndị a megharịa ya anya , ebe ọ bụ na o nwere ike ọ nọtụbeghị n’ ụdị ebe dị ka ụlọ Fero mbụ ?
Chegodị otú obi gaara esi tọọ Setan ụtọ ma á sị na Sera hapụrụ Ebreham , lụwazie Fero .
Ma Sera emeghị ụdị ihe ahụ .
Ọ hapụghị di ya na Chineke , ọ gbaghịkwa n’ èzí .
Ọ ga- amagbu onwe ya ma á sị na onye ọ bụla lụrụla di ma ọ bụ nwunye ga na- eme ka Sera n’ ụwa a ịkwa iko na- egbu ọtụtụ ndị ka mmanya .
Ì nwere ike ịna-eme ka Sera , ma ghara ime ihe ga- ewute ndị enyi gị na ndị ezinụlọ unu ?
N’ agbanyeghị ihe ndị na- adọrọ adọrọ Sera hụrụ n’ obí Fero , ọ hapụghị di ya
Jehova mere ihe ka Fero ghara ịkpa ezigbo nwaanyị a aka .
O tiri Fero na ezinụlọ ya ihe otiti .
Mgbe Fero matara na Sera bụ nwunye Ebreham , ọ kpọghachiiri ya di ya ma gwa ha ka ha si n’ Ijipt pụọ .
(
Jenesis 12 : 17-20
) Obi tọrọ Ebreham ezigbo ụtọ mgbe a kpọghachiiri ya nwunye ọma ya .
Ị ga- echeta na ọ gwara ya , sị : “ Amaara m nke ọma na ị bụ nwaanyị mara mma . ”
Ma , o nwere ihe ọzọ kacha mee ka Ebreham hụ Sera n’ anya .
Ọ bụ àgwà ọma ya .
Àgwà ọma ya karịrị mma ọ mara n’ elu ahụ́ .
Jehova ejighịkwa ndị nwere àgwà ọma ka Sera egwu egwu .
(
1 Pita 3 : 1-5
) Onye ọ bụla n’ ime anyị kwesịrị ịna-akpa àgwà ọma ka Sera .
Anyị ga na- eme ka Sera ma ọ bụrụ na anyị ana-ebute ihe gbasara ofufe Chineke ụzọ , na- akọrọ ndị ọzọ ihe anyị na- amụta gbasara Chineke , ma na- eme ihe ọ chọrọ ma ọnwụnwa bịara anyị .
Gịnị Ka Baịbụl Kwuru ?
È nwere mgbe a ga- enwe ikpe ziri ezi n’ ụwa ?
Gịnị ka ị ga- aza ?
Ee
Mba
Ihe Baịbụl kwuru
“ Amaara m nke ọma na Jehova ga- eme ka onye nọ n’ ahụhụ nweta ihe ruuru ya , ka ndị ogbenye nweta ikpe ziri ezi . ”
(
Abụ Ọma 140 : 12
) Alaeze Chineke ga- eme ka e nwee ikpe ziri ezi n’ ụwa .
Olee ihe ọzọ anyị ga- amụta na Baịbụl ?
Chineke na- ahụ mmegbu a na- emegbu ndị mmadụ n’ ụwa a , ọ ga- akwụsịkwa ya .
—
Ekliziastis 5 : 8
Mgbe Chineke ga- eme ka e nwee ikpe ziri ezi n’ ụwa , udo ga- adị ebe niile , obi eruokwa ndị mmadụ ala .
—
Aịzaya 32 : 16-18
È nwere mba Chineke hụrụ n’ anya karịa ibe ya ?
Ụfọdụ ndị na- ekwu
na Chineke bụrụ mba ụfọdụ ọnụ , gọziekwanụ ụfọdụ , ndị ọzọ ana-ekwu na Chineke hụrụ mba niile n’ anya .
Gịnị ka i chere ?
“ Chineke adịghị ele mmadụ anya n’ ihu , kama ná mba ọ bụla , onye na- atụ egwu ya ma na- eme ezi omume bụ onye ọ na- anabata nke ọma . ”
(
Ọrụ Ndịozi 10 : 34 , 35
) N’ anya Chineke , mmadụ niile hà otu .
Baịbụl nwere “ ozi ọma ” maka “ mba niile na ebo niile na asụsụ niile na ndị niile . ”
—
Mkpughe 14 : 6
Gụọ Isiokwu Ndị Ọzọ n’ Ịntanet
Gịnị Ka Akwụkwọ Mkpughe Na- ekwu ?
( Gaa n’ ebe e dere IHE BAỊBỤL NA- AKỤZI pịa ebe e dere > AJỤJỤ NDỊ BAỊBỤL ZARA )
Ụlọ Nche , Nke 4 2017
Gịnị Ka Baịbụl Kwuru Gbasara Ndụ na Ọnwụ ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
Chineke ò kere anyị ka anyị na- anwụ anwụ ?
Baịbụl kwuru , sị :
[
]
ga- ehichapụkwa anya mmiri niile n’ anya ha , ọnwụ agaghị adị ọzọ . ”
—
Mkpughe 21 : 4
a kọrọ ihe Baịbụl kwuru banyere ndụ na ọnwụ .
È Nwere Ebe Mmadụ Na- aga Ma Ọ Nwụọ ?
NDỊ MMADỤ na- ekwu ihe dị iche iche banyere ndụ na ọnwụ .
Ụfọdụ na- ekwu na ọ bụrụ na ha anwụọ na ha ga- aghọ ihe ọzọ ma ọ bụ gaa ebe ọzọ biri .
Ndị ọzọ na- eche na ha ga- alọ ụwa ma ha nwụọ .
E nwekwara ndị na- ekwu na mmadụ nwụọ , nke ya agaala .
E nwere ike inwe ihe gịnwa kweere banyere ebe mmadụ na- aga ma ọ nwụọ .
O nwere ike ịbụ n’ ihi otú e si zụlite gị ma ọ bụ ebe a mụrụ gị mere i ji kwere ihe i kweere .
Ma , ebe ọ bụ na ndị mmadụ na- ekwu ihe dị iche iche banyere ebe mmadụ na- aga ma ọ nwụọ , è nwere ebe anyị ga- aga mata azịza ajụjụ a ka ò nwere onye ga- agwali anyị nke bụ́ eziokwu ?
Kemgbe ọtụtụ afọ , ndị isi okpukpe na- akụziri ndị mmadụ na mkpụrụ obi anaghị anwụ anwụ .
Ndị nọ n’ ọtụtụ okpukpe a ma ama kweere na mkpụrụ obi anaghị anwụ anwụ .
Ha na- ekwu na mmadụ nwụọ , mkpụrụ obi ya ga- aghọ mmụọ gaa eluigwe ma ọ bụ gaa ebe ọzọ biri .
Ụfọdụ okpukpe ndị ahụ bụ ndị Hindu , ndị Juu , ndị Alakụba , ndị sị na ha bụ Ndị Kraịst , nakwa ndị ọzọ .
Ndị Buda na- ekwukwanụ na mmadụ na- alọ ụwa ọtụtụ ugboro .
Ha kwuru na mmadụ ga- alọgide ụwa ruo mgbe ọ ga- enwere onwe ya , ọ gaghịzi na- ata ahụhụ .
Ha na- akpọ ọnọdụ a Nirvana .
Ihe a ha na- akụzi emeela ka ọtụtụ ndị kwere na ọnwụ na- emepere mmadụ ụzọ ịga biwe ndụ ebe ọzọ .
N’ ihi ya , ọtụtụ ndị na- elezi ọnwụ anya ka ihe dị mkpa ná ndụ nke na ha na- ekwu na o yiri ka Chineke ò kere anyị ka anyị na- anwụ anwụ .
Ma , olee ihe Baịbụl kwuru banyere ya ?
Biko , gụọ isiokwu na- esonụ ka ị hụ ihe Baịbụl kwuru .
Ihe o kwuru nwere ike iju gị anya .
Ihe Baịbụl Kwuru Banyere Ndụ na Ọnwụ
Akwụkwọ Jenesis kọọrọ anyị ihe Chineke gwara nwoke mbụ o kere aha ya bụ Adam .
Ọ sịrị ya : “ I nwere ike iri mkpụrụ nke osisi ọ bụla dị n’ ubi a rijuo afọ .
Ma erila mkpụrụ si n’ osisi ịma ihe ọma na ihe ọjọọ , n’ ihi na n’ ụbọchị i riri mkpụrụ si na ya , ị ga- anwụrịrị . ”
(
Jenesis 2 : 16 , 17
) Ihe a Chineke gwara Adam gosiri na á sị na o gere Chineke ntị , ọ garaghị anwụ .
Kama , ọ gaara anọgide na- adị ndụ n’ ogige Iden .
Ọ dị mwute na kama Adam irubere Chineke isi ma dịrị ndụ ebighị ebi , o nupụụrụ ya isi .
Nwunye ya nyere ya mkpụrụ osisi ahụ a sịrị ha erila , ya erie .
(
Jenesis 3 : 1-6
) Nsogbu ihe a Adam mere kpatara ka na- akpa ụmụ mmadụ aka ọjọọ taa .
Pọl onyeozi kwuru banyere ya , sị : “ Mmehie si n’ aka otu mmadụ bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
(
Ndị Rom 5 : 12
) “ Otu mmadụ ” ahụ bụ Adam .
Ma , olee ihe mere ihe ahụ Adam mere ji bụrụ mmehie , oleekwa ihe mere o ji kpata ọnwụ ?
Adam kpachaara anya nupụrụ Chineke isi ma ọ bụ mebie iwu ya .
Ihe a o mere bụ mmehie .
(
1 Jọn 3 : 4
) Dị ka Chineke gwara Adam , ụgwọ ọrụ nke mmehie bụ ọnwụ .
Ọ bụrụ na Adam na ụmụ ya ana-erubere Chineke isi , ha agaghị abụ ndị mmehie , ha agaghịkwa anwụ anwụ .
Chineke ekeghị ụmụ mmadụ ka ha na- anwụ anwụ , kama o kere ha ka ha dị ndụ ruo mgbe ebighị ebi .
O doro anya na ọnwụ ‘ agbasaala ruo mmadụ niile , ’ otú ahụ Baịbụl kwuru .
Ma , è nwere ihe na- esi anyị n’ ahụ́ pụọ gaa biri ebe ọzọ ma anyị nwụọ ?
Ọtụtụ mmadụ na- ekwu na e nwere .
Ha na- ekwu na e nwere ihe dị anyị n’ ime a na- akpọ mkpụrụ obi , nakwa na ọ naghị anwụ anwụ .
Ma , ọ bụrụ otú ahụ , ọ pụtara na Chineke ghaara Adam ụgha .
Gịnị mere anyị ji kwuo otú ahụ ?
Ọ bụ n’ ihi na ọ bụrụ na e nwere ihe na- esi anyị n’ ahụ́ pụọ gaa biri ebe ọzọ ma anyị nwụọ , ọ pụtara na ihe ahụ Chineke kwuru , ya bụ , na ụgwọ ọrụ mmehie bụ ọnwụ , abụghị eziokwu .
Ma , Baịbụl kwuru , sị : ‘ Ọ gaghị ekwe omume na Chineke ga- agha ụgha . ’
(
Ndị Hibru 6 : 18
) Nke bụ́ eziokwu bụ na ọ bụ Setan bụ onye na- agha ụgha n’ ihi na ọ gwara Iv , sị : “ Unu agaghị anwụ ma ọlị . ”
—
Jenesis 3 : 4
Ugbu a , ajụjụ bụ , ọ bụrụ na ozizi ahụ bụ́ na mkpụrụ obi anaghị anwụ anwụ abụghị eziokwu , gịnịzi na- eme mmadụ ma ọ nwụọ ?
BAỊBỤL MERE KA ANYỊ MATA NKE BỤ́ EZIOKWU
Akwụkwọ Jenesis gwara anyị otú Chineke si kee mmadụ .
Ọ sịrị : “ Jehova bụ́ Chineke wee jiri ájá si n’ ala kpụọ mmadụ ma kunye ume ndụ n’ oghere imi ya , mmadụ ahụ wee ghọọ mkpụrụ obi dị ndụ . ”
E si n’ okwu Hibru bụ́
ne ’ phesh ,
*
sụgharịa okwu ahụ bụ “ mkpụrụ obi dị ndụ . ”
Ihe okwu ahụ pụtara bụ “ ihe dị ndụ nke na- eku ume . ”
—
Jenesis 2 : 7
Ihe a niile na- egosi na Baịbụl mere ka o doo anya na mgbe Chineke kere mmadụ ,
o kenyeghị
ya mkpụrụ obi na- anaghị anwụ anwụ n’ ime .
Kama , mmadụ ọ bụla
bụ
“ mkpụrụ obi dị ndụ . ”
Ọ bụ ya mere na ị chọọ elu , chọọ ala , e nweghị ebe ị ga- ahụ “ mkpụrụ obi na- anaghị anwụ anwụ ” na Baịbụl .
Ebe ọ bụ na Baịbụl kwuru na Chineke ekenyeghị ihe ụfọdụ ndị na- akpọ mkpụrụ obi na- anaghị anwụ anwụ n’ ime mmadụ , oleezi ihe mere ọtụtụ okpukpe ji akụzi na mkpụrụ obi anaghị anwụ anwụ ?
Iji mata , ka anyị leba anya n’ ihe ndị Ijipt oge ochie kweere .
OTÚ OZIZI MKPỤRỤ OBI ANAGHỊ ANWỤ ANWỤ SI GBASAA
E nwere onye Grik na- akọ akụkọ ihe mere eme aha ya bụ Herodotus .
Ọ dịrị ndụ n’ ihe dị ka puku afọ abụọ na narị afọ ise gara aga .
O kwuru na ndị Ijipt bụ “ ndị mbụ kwuru na mkpụrụ obi anaghị anwụ anwụ . ”
Ndị Babịlọn oge ochie bụ ndị ọzọ kweere na mkpụrụ obi anaghị anwụ anwụ .
Tupu Alegzanda Onye Ukwu emerie Izrel na Mba Ndị Gbara Ya Gburugburu n’ afọ 332 Tupu Oge Ndị Kraịst , ndị ọkà mmụta Grik nọ na- akụziri ndị mmadụ na mkpụrụ obi anaghị anwụ anwụ .
Ihe a mere ka ozizi a gbasaa n’ obodo niile ndị Grik na- achị .
E nweghị ebe ị ga- aga na Baịbụl hụ “ mkpụrụ obi na- anaghị anwụ anwụ ”
N’ oge ndịozi Jizọs , òtù ndị Juu abụọ a ma ama aha ha bụ ndị Esin na ndị Farisii kụziri na mmadụ nwụọ , mkpụrụ obi ya na- apụ gaa ebe ọzọ biri .
Akwụkwọ a na- akpọ
The Jewish Encyclopedia
kwuru , sị : “ Ọ bụ ndị Grik kụziiri ndị Juu na mkpụrụ obi anaghị anwụ anwụ .
Onye kacha kụzie ya bụ onye Grik a ma ama aha ya bụ Plato . ”
Otu onye Juu na- akọ akụkọ ihe mere eme n’ oge ndịozi Jizọs aha ya bụ Josephus kwuru na ozizi a esighị na Akwụkwọ Nsọ , kama na o si na “ nkwenkwe ndị Grik . ”
Josephus weere nkwenkwe a ka akụkọ ifo .
Ka ozizi ndị Grik a bụ́ na mkpụrụ obi anaghị anwụ anwụ nọ na- agbasa , ndị sị na ha bụ Ndị Kraịst bịara kwere na ya , ma malite ịkụziri ya ndị mmadụ .
Otu onye na- akọ akụkọ ihe mere eme aha ya bụ Jona Lendering kwuru , sị : “ Plato kụziiri ndị mmadụ na e nwere mgbe mkpụrụ obi anyị nọ n’ ebe mara mma , ma ugbu a , na ha nọzi n’ ụwa ọjọọ .
Ọ bụ ihe a mere ndị ahụ sị na ha bụ Ndị Kraịst ji kwere na mkpụrụ obi anaghị anwụ anwụ
ma na- akụzi ya . ”
Ọ bụ otú a ka ha si malite ịkụzi ozizi ndị ọgọ mmụọ a , ya esoro n’ isi ihe ha na- akụziri ndị mmadụ .
“ EZIOKWU AHỤ GA- EMEKWA KA UNU NWERE ONWE UNU ”
N’ oge ndịozi Jizọs , Pọl onyeozi kwuru , sị : “ Okwu nke si n’ ike mmụọ nsọ kwuru hoo haa na n’ oge ikpeazụ , ụfọdụ ga- adapụ n’ okwukwe , na- aṅa ntị n’ okwu nduhie ndị si n’ aka mmụọ na ozizi ndị mmụọ ọjọọ . ”
(
1 Timoti 4 : 1
) Ihe a o kwuru bụ ihe na- eme taa .
Ozizi mkpụrụ obi anaghị anwụ anwụ so ‘ n’ ozizi ndị mmụọ ọjọọ . ’
O sighị na Baịbụl , kama , o si n’ aka ndị ọgọ mmụọ na ndị ọkà mmụta oge ochie .
Ma , obi dị anyị ụtọ na Jizọs gwara anyị , sị : “ Unu ga- amarakwa eziokwu ahụ , eziokwu ahụ ga- emekwa ka unu nwere onwe unu . ”
(
Jọn 8 : 32
) Ọ bụrụ na anyị amụta eziokwu dị na Baịbụl , ọ ga- eme ka anyị nwere onwe anyị n’ ozizi ụgha na ihe ndị na- adịghị mma ọtụtụ okpukpe na- eme taa .
Ọ ga- emekwa ka anyị nwere onwe anyị ná nsogbu dị iche iche nkwenkwe ụgha na omenala ndị a na- eme banyere ndị nwụrụ anwụ na- akpatara ndị mmadụ .
— Gụọ igbe bụ́ “
Olee Ebe Ndị Nwụrụ Anwụ Nọ ?
”
Ọ bụghị uche Chineke ka ụmụ mmadụ na- ebi naanị afọ iri asaa ma ọ bụ afọ iri asatọ n’ ụwa a , gazie ebe ọzọ biri ruo mgbe ebighị ebi .
Ihe o bu n’ uche kee anyị bụ ka anyị biri n’ ụwa a ruo mgbe ebighị ebi ma na- erubere ya isi .
Ihe a gosiri na Chineke hụrụ ụmụ mmadụ n’ anya .
E nweghịkwa ihe ga- eme ka ọ ghara imezu ihe a bụ́ uche ya .
(
Malakaị 3 : 6
) O si n’ ọnụ otu ọbụ abụ mee ka obi sie anyị ike .
Ọ sịrị : “ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi ” —
Abụ Ọma 37 : 29
Mgbe Onye Ezinụlọ Gị Na- arịa Ọrịa Ga- egbu Ya
E NWERE otu nwaanyị aha ya bụ Doreen .
Aha di ya bụ Wesley .
Wesley dị afọ iri ise na anọ .
O juru Doreen anya mgbe ndị dọkịta kwuru na nnukwu akpụ toro di ya n’ ụbụrụ .
Ha kwuru na ọ fọrọ ọnwa ole na ole ka ọ nwụọ .
Doreen kwuru , sị : “ O siiri m ike ikweta ihe a ha kwuru .
O nyeghị m ọnụ okwu ruo ọtụtụ izu .
Ọ dị m ka ọ̀ bụ onye ọzọ ka ihe a na- eme .
Amaghị m na ụdị ihe a ga- eme anyị . ”
E nweela ọtụtụ ndị ọ dị otú a ọ dị Doreen mgbe ụdị ihe a mere ha .
Mmadụ nwere ike ịmalite ịrịa ọrịa ga- egbu ya mgbe ọ na- atụghị anya ya .
Ụdị ihe a mee , ọtụtụ ndị na- ewepụta onwe ha elekọta ndị nke ha a chọpụtara na ha na- arịa ọrịa ga- egbu ha .
Ma , ilekọta onye na- arịa ụdị ọrịa a abụghị obere ọrụ .
Olee ihe ndị ezinụlọ nke onye na- arịa ụdị ọrịa a nwere ike ime iji kasie ya obi ma lekọta ya nke ọma ?
Olee ihe onye na- elekọta ya ga- eme ka ihe ndị nwere ike ịna-enye ya nsogbu n’ obi n’ oge ahụ ọ na- elekọta onye ahụ ghara ịna-akpa ya aka ọjọọ ?
Ka oge onye ọrịa ahụ ga- anwụ na- eru nso , olee ihe ndị e nwere ike ịtụ anya ga- eme ya ?
Tupu anyị azaa ajụjụ ndị a , ka anyị bugodị ụzọ leba anya n’ ihe mere na ilekọta onye na- arịa ọrịa ga- egbu ya abụghị obere ọrụ taa .
IHE MERE NA Ọ BỤGHỊ OBERE ỌRỤ TAA
Ndị dọkịta emeela ka ndị mmadụ ghara ịna-anwụ ngwa ngwa otú ha sibu anwụ ma ha rịawa ọrịa .
Ihe dị ka otu narị afọ gara aga , ndị mmadụ na- anwụchu ọnwụ ma n’ obodo ndị mepere emepe ma ndị nke na- emepeghị emepe .
Ndị mmadụ na- anwụ ngwa ngwa n’ ihi ọrịa na- efe efe ma ọ bụ ihe mberede .
N’ oge ahụ , e nwechaghị ụlọ ọgwụ , a na- anọ n’ ụlọ elekọta ndị ọrịa , ha na- anọkwa n’ ụlọ anwụ .
Ọtụtụ ọgwụ ndị e nwere taa na ụzọ dị iche iche e si agwọ ọrịa na- enyere ndị dọkịta aka ime ka ọrịa ụfọdụ ghara igbu mmadụ ngwa ngwa .
Ọrịa ndị
nwere ike igbu mmadụ ozugbo n’ oge ochie anaghịzi egbu mmadụ otú ahụ taa .
Ma , na e mere ka ọrịa ghara igbu mmadụ ngwa ngwa apụtaghị na ọ na- eme ka onye ahụ gbakee .
Ọrịa nwere ike ịkpa mmadụ aka ọjọọ nke na ọ gaghị elekọtali onwe ya .
Ilekọta ụdị onye a abụghị obere ọrụ .
Ma , ọtụtụ ndị na- anọzi n’ ụlọ ọgwụ anwụ karịa mgbe mbụ .
Ọtụtụ ndị taa amaghị ihe ndị na- eme mmadụ ma ọ chọwa ịnwụ .
Ọ bụ mmadụ ole na ole hụtụrụla mmadụ ka ọ na- anwụ .
Ịtụ ụjọ ihe ndị nwere ike ime , nwere ike ime ka mmadụ ghara ịmazi ihe ọ ga- eme ka o nyere onye ezinụlọ ya na- arịa ọrịa aka .
Olee ihe nwere ike inyere ya aka ?
BIDONỤ N’ OGE KWURỊTA IHE UNU GA- EME
Ihe ahụ mere Doreen gosiri na obi na- agbawa ọtụtụ ndị ma a gwa ha na onye nke ha na- arịa ọrịa ga- egbu ya .
N’ agbanyeghị otú ọ bụla obi dị gị , olee ihe ga- enyere gị aka ịma ihe ị ga- eme ?
Otu nwoke fere Jehova n’ oge ochie rịọrọ ya , sị : “ Kụziere anyị otú anyị ga- esi na- agụ ụbọchị anyị ka anyị wee nweta obi amamihe . ”
(
Abụ Ọma 90 : 12
) Rịọsie Jehova Chineke arịrịọ ike ka ọ kụziere gị otú ‘ ị ga- esi na- agụ ụbọchị gị ’ ka gị na onye nke gị ahụ na- arịa ọrịa nwee ike ibi nke ọma tupu ya anwụọ .
Ihe a ga- achọ ka unu hazie ihe nke ọma .
Ọ bụrụ na onye nke gị ahụ ka na- ekwu okwu , dịkwa njikere ikwu ihe a ga- eme , ọ ga- adị mma ka unu jụọ ya onye ọ chọrọ ka o kwuchite ọnụ ya mgbe ọ na- agaghị ekwuli okwu .
E kwesịrị iso ya kwurịta ma ọ̀ ga- achọ ka ọ nọrọ n’ ụlọ ọgwụ ma ọ bụ ka a kwụnye ya ọksijin ma ọ bụkwanụ si n’ ụzọ ndị ọzọ mee ka ọ nọtụkwuo ndụ .
Ibu ụzọ kwurịta ihe ndị a ga- eme ka unu ghara ise okwu mgbe unu ga- ekpebi otú a ga- esi agwọ ya mgbe ọ na- enweghịzi ike ikwu okwu .
Ọ ga- emekwa ka obi ghara ịma unu ikpe ma unu kpebichaa ihe unu ga- eme .
Ọ bụrụ na unu ebido n’ oge kwurịta ihe unu ga- eme , ọ ga- eme ka unu lekwasị anya n’ ilekọta onye ahụ na- arịa ọrịa .
Baịbụl kwuru , sị : “ Atụmatụ na- aghasasị ma ọ bụrụ na a gbaghị izu . ”
—
Ilu 15 : 22
OTÚ E NWERE IKE ISI NYERE ONYE AHỤ AKA
Ọrụ kacha mkpa onye na- elekọta onye ọrịa kwesịrị ịrụ bụ ịkasi ya obi .
E kwesịrị ime ka onye nọ n’ ọnụ ọnwụ mata na a hụrụ ya n’ anya nakwa na a gaghị ahapụ ya .
Olee otú e nwere ike isi eme ya ?
Na- abụrụ ya abụ ma ọ bụkwanụ na- agụrụ ya akwụkwọ ndị ga- atọ ya ụtọ , nakwa ndị ga- eme ka obi sie ya ike .
Ahụ́ na- eru onye na- arịa ọrịa ala ma onye ezinụlọ ya jide ya aka ma meda obi na- agwa ya okwu .
Ọ bụrụ na ndị mmadụ abịa ileta ya , e kwesịrị ime ka ọ mata ndị ahụ bịaranụ .
Otu akwụkwọ kwuru , sị : “ A bịa n’ ihe gbasara ịnụ ihe , ibitụ ihe aka , ịnụ ìsì , imetụ ihe aka na ịnụ ụtọ ihe , nke ikpeazụ mmadụ na- akwụsị ime tupu ya anwụọ bụ ịnụ ihe .
Onye ahụ nwere ike ịna-anụ ihe n’ agbanyeghị na o nwere ike ịdị ka ọ̀ nọ n’ ụra .
N’ ihi ya , anọla ebe ahụ ekwu ihe ọ bụla ị ma na ị gaghị ekwuli mgbe ọ mụ anya . ”
O kwe mee , kpeere ya ekpere .
Baịbụl kwuru na e nwere mgbe Pọl onyeozi na ndị ya na ya so nọ n’ ezigbo nsogbu nke na ha amaghị ma hà ga- adị ndụ .
Olee otú ha si chọọ ka ndị ọzọ nyere ha aka ?
Pọl gwara ụmụnna ya , sị : “ Unu pụkwara inye aka site n’ ịrịọsi arịrịọ ike n’ ihi anyị . ”
(
2 Ndị Kọrịnt 1 : 8-11
) Ekpere anyị ji obi anyị niile kpeere onye nọ ná ezigbo nsogbu ma ọ bụ onye na- arịa ọrịa , na- abara ya ezigbo uru .
NA- ATỤNỤ ANYA IHE NWERE IKE IME
E nweghị onye obi na- adị ụtọ na onye nke ya na- aga ịnwụ .
Ihe a gosiri na
e keghị anyị ka anyị na- anwụ anwụ .
Chineke ekeghị anyị ka anyị lewa ọnwụ anya ka ihe kwesịrị ekwesị .
(
) Ọ bụ ya mere Baịbụl ji kpọọ ọnwụ “ onye iro . ”
(
1 Ndị Kọrịnt 15 : 26
) N’ ihi ya , ọ bụghị ihe ọjọọ ma ọ bụrụ na ọ na- esiri mmadụ ike ikweta na onye ezinụlọ ya na- arịa ọrịa ga- anwụ .
Ma , ọ bụrụ na ndị ezinụlọ onye ahụ ana-atụ anya ihe nwere ike ime , ọ ga- eme ka obi sie ha ike , meekwa ka ha na- akasi onwe ha obi .
E dere ụfọdụ ihe nwere ike ime mmadụ tupu ya anwụọ n’ igbe isiokwu ya bụ , “
Ihe Ndị Nwere Ike Ime Onye Ọrịa n’ Izu Ole na Ole Tupu Ya Anwụọ
. ”
Ma , ọ bụghị onye ọ bụla ka ihe niile e kwuru ebe ahụ na- eme , ọ bụghịkwa iwu na ha niile ga- eme otú ahụ e si depụta ha .
Ma , ụfọdụ n’ ime ha na- eme ọtụtụ ndị ọrịa tupu ha anwụọ .
Ọ bụrụ na onye ezinụlọ anyị ahụ anwụọ , anyị nwere ike ịgwa enyi anyị chọrọ inyere anyị aka ka ọ bịa nye aka .
E kwesịrị ime ka ndị ezinụlọ onye ahụ nwụrụnụ ma ọ bụ ndị lekọtara ya mata na nsogbu ya ebiela , nakwa na o nweghị ebe ọ nọ na- ata ahụhụ .
Onye kere anyị gwara anyị na “ ndị nwụrụ anwụ amaghị ihe ọ bụla ma ọlị . ”
—
Ekliziastis 9 : 5
ONYE KACHA ELEKỌTA ANYỊ
Anyị ekwesịghị igbochi onye ọ bụla inyere anyị aka
Anyị kwesịrị ịtụkwasị Chineke obi ma mgbe onye ezinụlọ anyị nọ n’ ọrịa ma mgbe anyị na- eru uju ọnwụ ya .
Chineke nwere ike ime ka ndị ọzọ nyere anyị aka ma ọ bụ gwa anyị okwu ga- akasi anyị obi .
Doreen ahụ e kwuru banyere ya ná mmalite isiokwu a kwuru , sị : “ Amụtara m na ekwesịghị m igbochi onye ọ bụla inyere m aka .
Otú ọtụtụ ndị si gbatara mụ na di m ọsọ enyemaka juru anyị anya .
O doro anyị anya na ọ bụ Jehova mere ka ndị mmadụ bịa nyere anyị aka .
Anyị nwere ike ikwu na ọ bụ otú a ka Jehova ji agwa anyị , sị ‘ Anọ m ya , inyere unu aka . ’
Agaghị m echefu ihe a echefu . ”
N’ eziokwu , ọ bụ Jehova Chineke kacha elekọta anyị .
Ọ bụ ya kere anyị , ọ makwa nsogbu ndị anyị na ha na- alụ na otú ha si ewute anyị .
Ọ chọsiri ike inyere anyị aka ka anyị nwee ike idi ha .
Ọ ga- emelikwa ya .
O kwekwara anyị nkwa na n’ oge na- adịghị anya , na ya ga- akpọlite ọtụtụ ijeri ndị nwụrụ anwụ .
(
Jọn 5 : 28 , 29 ;
Mkpughe 21 : 3 , 4
) Mgbe ọ ga- eme ya , anyị niile ga- ekwu ihe a Pọl onyeozi kwuru .
Ọ sịrị : “ Ọnwụ , olee mmeri gị ?
Ọnwụ , olee ebe ihe i ji agba mmadụ dị ? ”
—
1 Ndị Kọrịnt 15 : 55
Elias Hutter na Ọmarịcha Baịbụl Ndị Ọ Sụgharịrị n’ Asụsụ Hibru
Ị̀ GA- AGỤTALI asụsụ Hibru e ji dee Baịbụl ?
O nwere ike ị gaghị agụtali ya .
O nwedịrị ike ị hụtụbeghị Baịbụl e dere n’ asụsụ Hibru mbụ .
Ma , e nwere ihe nwere ike inyere gị aka iji Baịbụl i nwere kpọrọkwuo ihe .
Olee ihe ọ bụ ?
Ọ bụ ịgụ gbasara otu onye ọkà mmụta dịrị ndụ n’ ihe dị ka narị afọ ise gara aga nakwa Baịbụl Hibru abụọ o bipụtara .
Aha ya bụ Elias Hutter .
A mụrụ Elias Hutter n’ afọ 1553 n’ obere obodo a na- akpọ Görlitz .
Obodo a dị nso n’ ókè mba Jamanị , Poland na Chek Ripọblik .
Hutter mụrụ asụsụ Arabik , Hibru na Aramaịk na Mahadum Lutheran dị na Jena .
Mgbe ọ dị naanị afọ iri abụọ na anọ , ọ ghọrọ prọfesọ n’ asụsụ Hibru n’ obodo Leipzig .
Elias Hutter chọrọ ịgbanwe otú agụmakwụkwọ si na- aga n’ oge ya .
N’ ihi ya , o mechara mepee otu ụlọ akwụkwọ n’ obodo Nurembeg .
N’ ụlọ akwụkwọ a , a na- eji afọ anọ mụọ asụsụ Hibru , Grik , Latịn na Jamanị .
E nweghị ụlọ akwụkwọ ma ọ bụ mahadum ọzọ na- emeli ụdị ihe a n’ oge ahụ .
“ IHE MERE BAỊBỤL Ọ SỤGHARỊRỊ JI MAA EZIGBO MMA ”
Ihe a bụ isimbido peeji nke Baịbụl ahụ Hutter sụgharịrị n’ asụsụ Hibru n’ afọ 1587
N’ afọ 1587 , Hutter bipụtara ihe ọtụtụ ndị na- akpọ Agba Ochie ọ sụgharịrị n’ asụsụ Hibru .
Aha ọ kpọrọ Baịbụl a bụ
Derekh ha-Kodesh .
Ihe ọ pụtara bụ “ Ụzọ nke Ịdị Nsọ . ”
E si
n’ Aịzaya 35 : 8
nweta ya .
Otú mkpụrụ akwụkwọ e ji dee ya si maa mma mere ka ndị mmadụ kwuo na “ ihe niile gbasara Baịbụl a mara ezigbo mma . ”
Ma , ihe kacha mee ka ọ maa mma bụ n’ ihi otú o si e nyere ụmụ akwụkwọ aka ịmụta asụsụ Hibru .
Ka i nwee ike ịghọta ihe mere Baịbụl a ji maa mma , legodị ihe abụọ mere o ji esiri onye na- amachaghị asụsụ Hibru ike ịgụ Baịbụl e dere n’ asụsụ Hibru .
Nke mbụ bụ na e ji mkpụrụ akwụkwọ dị iche ọtụtụ ndị na- amaghị dee ya .
Nke abụọ bụ na okwu a gbakwunyere n’ ihu ma ọ bụ n’ azụ okwu dị iche iche mere ka ọ na- esi ike ịmata nke bụ okwu bụ́ isi .
Dị ka ihe atụ , tụlee okwu Hibru a sụpere
( otú e si dee ya na Hibru bụ נפשׁ ) , nke pụtara “ mkpụrụ obi . ”
N’ Ezekiel 18 : 4 , a gbakwunyere okwu Hibru a sụpere
( otú e si dee ya na Hibru bụ ה ) n’ ihu okwu Hibru ahụ a sụpere
ya aghọọ okwu bụ́
han · ne ’ phesh ,
( otú e si dee ya na Hibru bụ הנפשׁ ) , ya bụ , “ mkpụrụ obi . ”
Onye na- amachaghị agụ asụsụ Hibru a e ji dee Baịbụl nwere ike iche na okwu bụ́
( הנפשׁ ) dị iche na
( נפשׁ ) .
Iji nyere ụmụ akwụkwọ ya aka ịna-amata okwu bụ́ isi na okwu ndị a gbakwunyere agbakwunye , Hutter bidoro ibipụta okwu Hibru n’ ụzọ pụrụ iche .
O dere okwu Hibru ndị bụ́ isi ná mkpụrụ akwụkwọ
okpotokpo , deekwanụ okwu mgbakwunye na- adị n’ ihu ma ọ bụ n’ azụ okwu ndị ahụ bụ́ isi ná mkpụrụ akwụkwọ na- agbaghị okpotokpo .
Otú a o si dee ya mere ka ọ dịkwuoro ndị na- amụ asụsụ Hibru mfe ịmata okwu Hibru ndị bụ́ isi , ya enyeziere ha aka mgbe ha na- amụ asụsụ a .
E si otú ahụ Hutter si dee mkpụrụ okwu Hibru dee okwu ndị dị n’ ala ala peeji nke
E dere okwu ndị bụ́ isi ná mkpụrụ akwụkwọ gbara okpotokpo , deekwanụ ndị a gbakwunyere n’ ihu ma ọ bụ n’ azụ ha ná mkpụrụ akwụkwọ na- agbaghị okpotokpo .
Foto dị na peeji a gosiri otú e si dee ihe dị
n’ Ezikiel 18 : 4
na Baịbụl ahụ Hutter sụgharịrị n’ asụsụ Hibru , nakwa otú e si dee okwu ndị dị n’ ala ala peeji nke amaokwu a na
“ AKWỤKWỌ NSỌ GRIK ” E JI ASỤSỤ HIBRU SỤGHARỊA
Hutter bipụtakwara Akwụkwọ Nsọ Grik , bụ́ ihe ọtụtụ ndị na- akpọ Agba Ọhụrụ .
I mepee ya , amaokwu ọ bụla dị na ya dị n’ asụsụ iri na abụọ .
O bipụtara ya na Nurembeg , n’ afọ 1599 .
Ihe a na- akpọkarị ya bụ Nuremberg Polyglot .
Mgbe Hutter na- akwadebe ibipụta Baịbụl a , ọ chọrọ ka otu n’ ime ya bụrụ nke a sụgharịrị n’ asụsụ Hibru .
Ma , o kwuru na ọ bụrụgodị na ya “ dị njikere ịkwụ nnukwu ụgwọ ” iji nweta Baịbụl Hibru a , ọ gaghị abara ya uru .
N’ ihi ya , o kpebiri iji aka ya sụgharịa Akwụkwọ Nsọ Grik ahụ n’ asụsụ Hibru .
Ọ hapụrụ ihe niile ọ na- eme malite ịsụgharị ya .
O were ya naanị otu afọ iji sụgharịchaa ya .
Olee otú Baịbụl a Hutter sụgharịrị maruru ná mma ?
Otu onye ọkà mmụta aha ya bụ Franz Delitzsch , nke dịrị ndụ n’ ihe dị ka narị afọ abụọ gara aga kwuru , sị : “ Baịbụl Hibru ọ sụgharịrị gosiri na ọ ma asụsụ Hibru nke ọma , ọ bụ eziokwu na ọtụtụ Ndị Kraịst amaghị ya nke ọma .
Baịbụl a ka bara uru taa .
Ọ sakwara anya ná mmiri họrọ okwu ndị dabara adaba sụgharịa ya . ”
Ọ BAALA EZIGBO URU TAA
Baịbụl a Hutter sụgharịrị emeghị ka ọ baa ọgaranya n’ ihi na ọ ga- abụ na ọ gachaghị ahịa .
Ma , ọ baala ezigbo uru taa .
Dị ka ihe atụ , William Robertson dezigharịrị ma bipụta ya n’ afọ 1661 .
N’ afọ 1798 , Richard Caddick mekwara otu ihe ahụ .
Mgbe Hutter na- asụgharị Akwụkwọ Nsọ Grik ahụ gaa n’ asụsụ Hibru , ọ hụ ebe e dere utu aha bụ́
Kyʹri · os
( Onyenwe Anyị ) na
The · osʹ
( Chineke ) , ya edee ya “ Jehova ” ( יהוה , JHVH ) ma ọ bụrụ na e si n’ Akwụkwọ Nsọ Hibru nweta ihe ahụ ọ na- asụgharị .
Ọ hụkwanụ ebe o chere na ọ bụ Jehova kwesịrị ịdị ya , ya edee ya Jehova .
Ihe a o mere dị mma n’ ihi na ọtụtụ ndị sụgharịrị Akwụkwọ Nsọ Grik wepụrụ aha Chineke ebe ndị o kwesịrị ịdị .
Baịbụl ahụ Hutter sụgharịrị nyere aka mee ka a mata ebe ndị aha Chineke kwesịrị ịdị n’ Akwụkwọ Nsọ Grik nke Ndị Kraịst .
Mgbe ọ bụla ị na- agụ Akwụkwọ Nsọ Grik nke Ndị Kraịst hụ ebe e dere aha Chineke , bụ́ Jehova , ma ọ bụ hụ ya n’ ihe e dere n’ ala ala peeji nke
New World Translation of the Holy Scriptures—With References ,
cheta Elias Hutter na ọ marịcha Baịbụl ndị ahụ ọ sụgharịrị n’ asụsụ Hibru .
Mkpụrụ Akwụkwọ Hibru Kacha Nta Na- eme Ka Obi Sie Anyị Ike
Obi ò kwesịrị isi anyị ike na nkwa niile Chineke kwere ga- emezu ?
Obi siri Jizọs ike na Chineke ga- emezu ihe niile o kwuru .
Ihe ndị ọ kụziiri ndị mmadụ mekwara ka obi sie ha ike na Chineke ga- emezu nkwa ya niile .
Ka anyị leba anya n’ ihe atụ o nyere mgbe ọ na- akụzi ihe n’ elu ugwu .
E dere ihe atụ a na
Matiu 5 : 18
.
Ọ sịrị : “ N’ ezie , ana m asị unu na ọ dị mfe eluigwe na ụwa ịgabiga karịa otu mkpụrụ akwụkwọ kasị nta ma ọ bụ otu akụkụ mkpụrụ akwụkwọ nke dị n’ Iwu ahụ ịgabiga ma ọlị , ihe niile e dere n’ ime ya agharakwa imezu . ”
Mkpụrụ akwụkwọ Hibru kacha nta bụ י (
yod
) .
Ọ bụ ya bụ mkpụrụ akwụkwọ mbụ dị na mkpụrụ akwụkwọ Hibru anọ nọchiri anya aha Chineke bụ́ Jehova .
Ndị odeakwụkwọ na ndị Farisii anaghị eji okwu ọ bụla ma ọ bụ mkpụrụ okwu ọ bụla dị n’ Iwu Chineke egwu egwu .
Ha wekwaara “ akụkụ mkpụrụ akwụkwọ ” nke ọ bụla ka ihe dị oké mkpa .
Ihe Jizọs na- ekwu bụ na eluigwe na ụwa nwere ike ịgabiga kama ihe kacha nta n’ Iwu ahụ na- agaghị emezu .
Ma , Akwụkwọ Nsọ mere ka anyị mata na eluigwe na ụwa ga- adịru mgbe ebighị ebi .
(
Abụ Ọma 78 : 69
) Ihe a o kwuru mere ka o doo anya na Chineke ga- emezurịrị nkwa niile o kwere ma ihe ndị kacha nta e kwuru n’ Iwu ahụ .
Jehova Chineke ọ̀ na- eji ụmụ obere ihe ndị e chere na o nweghị ihe ha bụ kpọrọ ihe ?
Eenụ .
Dị ka ihe atụ , ọ gwara ndị Izrel oge ochie ka ha ghara ịgbaji ọkpụkpụ nwa atụrụ ha ji eme Ememme Ngabiga .
(
Ọpụpụ 12 : 46
) Ihe a ọ gwara ha nwere ike iyi obere ihe n’ enweghị ihe ọ bụ .
Ndị Izrel hà ghọtara ihe mere o ji gwa ha agbajila ọkpụkpụ nwa atụrụ e ji eme ememme a ?
O yiri ka ha aghọtaghị .
Ma , Jehova Chineke ma na ihe a ọ gwara ha nwere ihe ọ nọchiri anya ya .
Ọ na- egosi na a gaghị agbaji ọkpụkpụ Mesaya ahụ mgbe a ga- akpọgbu ya n’ osisi ịta ahụhụ .
—
Abụ Ọma 34 : 20 ;
Jọn 19 : 31-33 ,
36
Gịnị ka anyị na- amụta n’ ihe ahụ Jizọs kwuru ?
Obi kwesịkwara isi anyị ike na ihe niile Jehova Chineke kwere ná nkwa ga- emezu , ma ndị nke kacha nta .
N’ eziokwu , mkpụrụ akwụkwọ Hibru nke kacha nta na- eme ka obi sie anyị ike .
Ikwu na Ụwa Ga- aghọọ Paradaịs , Ọ̀ Bụ Ịmụ Anya Arọ Nrọ Ka Ọ̀ Bụ Eziokwu ?
Gịnị na- agbata gị n’ uche ma ị nụ banyere Paradaịs ?
Ọ na- abụ anyị hụ ebe ndị mara mma a kpọrọ “ paradaịs ” e gosiri n’ akwụkwọ ma ọ bụ na tiivi , ya ana-adị anyị ka anyị gaa ebe ndị ahụ kporie ndụ ma chefuo ụwa anyị .
Ma , o doro anya na anyị gagodị ebe ndị ahụ kporichaa ndụ lọta , ihe na- ebenụ ka ga na- ebekwa .
Mgbe ọ bụla e kwuru banyere paradaịs , ọ na- atọgbu ndị mmadụ atọgbu .
Ma anyị nwere ike ịna-ajụ , sị : Mmadụ ikwere na a ga- enwe “ paradaịs ” n’ ụwa a , ọ̀ bụghị ịmụ anya arọ nrọ ?
Ọ bụrụ ya , gịnịzi mere obi ji atọ ndị mmadụ ụtọ ma e kwuta okwu ya ?
À ga- emecha nwee paradaịs n’ ụwa a ?
AKỤKỌ GBASARA PARADAỊS
Kemgbe ụwa , obi na- atọ ndị mmadụ ụtọ ma ha nụ banyere paradaịs .
Ihe mere o ji atọ ọtụtụ ndị ụtọ bụ maka ihe a kọrọ na Baịbụl gbasara ‘ ubi Iden nke dị n’ ebe ọwụwa anyanwụ . ’
Olee ihe mere ubi a ji amasị ọtụtụ ndị ?
Baịbụl kwuru , sị : “ Jehova bụ́ Chineke wee mee ka osisi ọ bụla nke dị mma ile anya , nke dịkwa mma oriri , pupụta n’ ala . ”
Ubi ahụ mara mma n’ eziokwu .
Ma ihe kacha mee ka ọ maa mma bụ na Chineke “ mekwara ka osisi nke ndụ pupụta n’ etiti ubi ahụ . ”
—
Jenesis 2 : 8 , 9
Akwụkwọ Jenesis kwukwara na e nwere osimiri anọ si n’ ubi ahụ na- asọpụta .
A ka ma abụọ n’ ime ha ama taa .
Otu bụ Osimiri Taịgris ( ma ọ bụ Hidekel ) , nke ọzọ abụrụ Osimiri Yufretis .
(
Jenesis 2 : 10-14
) Osimiri abụọ ndị a na- esi n’ Ịrak asọba n’ Oké Osimiri Peshia .
Ebe a na- akpọ Ịrak ugbu a dịbu na Peshia oge ochie .
O doro anya na ndị Peshia ma ihe gbasara paradaịs mbụ ahụ nke ọma .
E nwere otu kapet ha mere n’ ihe dị ka narị afọ ise gara aga .
E sere ubi a gbara ogige nke nwere osisi na okooko osisi ndị mara mma na ya .
Kapet a dị n’ ebe a na- egosi ihe mgbe ochie na Filadelfịa dị na Pensụlvenịa nke dị n’ Amerịka .
Okwu ndị Peshia a sụgharịrị “ ubi a gbara ogige ” pụtakwara “ paradaịs . ”
Ihe e sere na kapet ahụ yiri ihe a kọrọ na Baịbụl gbasara otú ogige Iden si maa mma .
N’ ebe dị iche iche n’ ụwa , ndị mmadụ na- akọ gbasara paradaịs .
Ka ndị mmadụ na- amụba ma na- agbasa n’ ụwa , ndị ọ bụla na- akọ gbasara paradaịs mbụ ahụ .
Ka oge na- aga , ha bịara gwakọta ya na nkwenkwe ha na akụkọ ifo ndị obodo ha .
Taakwa , ndị mmadụ hụ ebe mara mma , ha na- asị na ọ bụ paradaịs .
HA CHỌRỌ ỊMATA EBE PARADAỊS MBỤ AHỤ DỊ
Ụfọdụ ndị na- eme nchọpụta na- ekwu na ha ahụla ebe paradaịs mbụ ahụ dị .
Dị ka ihe atụ , mgbe otu ọchịagha ndị Briten aha ya bụ Charles Gordon gara ileta obodo Seshel n’ afọ 1881 , ọ hụrụ otu ebe mara mma a na- akpọ Vallée de Mai .
Otú ebe ahụ si maa ezigbo mma masịrị ya , ya asị na ọ bụ ogige Iden .
Ndị mmadụ na- agazi ebe ahụ elegharị anya .
N’ afọ 1492 , otu onye Ịtali na- akwọ ụgbọ mmiri aha ya bụ Christopher Columbus rutere n’ agwaetiti Hispaniola , bụ́ ebe a na- akpọ Dọminikan Ripọblik na Heiti ugbu a .
Mgbe ọ hụrụ otú ebe ahụ si maa mma , o chere na ya ahụla ogige Iden ahụ Baịbụl kwuru banyere ya .
Otu akwụkwọ aha ya bụ
Mapping Paradise ,
nwere map oge ochie karịrị otu narị na iri itoolu .
E sere ebe Adam na Iv nọ n’ Iden n’ ọtụtụ n’ ime ha .
E nwere otu nke pụrụ iche e sere n’ ihe dị ka narị afọ asatọ gara aga .
E si n’ akwụkwọ Beatus onye Liébana dere nweta ya .
A bịa n’ elu elu map a , e nwere ebe a kabichiri ihe ma see paradaịs n’ etiti ya .
E gosikwara ebe osimiri anọ si na ya na- asọpụta .
A kpọrọ osimiri anọ ndị ahụ “ Taịgris , ” “ Yufretis , ” “ Indus , ” na “ Jọdan . ”
Mmiri ndị ahụ na- asọga n’ akụkụ anọ nke ubi ahụ .
A sịrị na ọ nọchiri anya otú Ndị Kraịst si gbasaa n’ akụkụ anọ nke ụwa .
Ihe ndị a na- egosi na n’ agbanyeghị na o nweghịzi onye ma ebe Paradaịs mbụ ahụ dị , akụkọ ya ka na- atọ ndị mmadụ ụtọ .
E nwere otu onye Bekee na- ede abụ n’ ihe dị ka narị afọ anọ gara aga .
Aha ya bụ John Milton .
E ji otu abụ o dere aha ya bụ
Paradise Lost
mara ya nke ọma .
O si n’ ihe a kọrọ n’ akwụkwọ Jenesis banyere otú Adam si mehie na otú e si chụpụ ya n’ ogige Iden dee abụ ahụ .
N’ abụ a , o dere banyere nkwa Chineke kwere ime ka ndị mmadụ dị ndụ ebighị ebi n’ ụwa .
O kwuru , sị : “ Mgbe ahụ ka ụwa niile ga- aghọ paradaịs . ”
Milton mechakwara dee abụ ọzọ aha ya bụ
Paradise Regained .
EGWÚ ADAGHARỊA
O doro anya na kemgbe ụwa , ndị mmadụ kwetara na e nwere mgbe paradaịs dị n’ ụwa a .
Gịnị mere ọtụtụ ndị anaghịzi ekweta na ya taa ?
Akwụkwọ ahụ bụ́
kwuru ihe kpatara ya .
O kwuru na “ ndị na- akụzi ihe gbasara okpukpe .
.
.
achọghịzi ịma ihe ọ bụla a na- ekwu gbasara ebe paradaịs mbụ ahụ dị . ”
A na- akụziri ọtụtụ ndị na- aga chọọchị na ọ bụ
n’ eluigwe
ka ha ga- adị ndụ ebighị ebi , ọ bụghị
n’ ụwa a
mgbe ọ ga- aghọ paradaịs .
Ma Baịbụl kwuru
n’ Abụ Ọma 37 : 29
, sị : “ Ndị ezi omume ga- enweta
ụwa ,
ha ga- ebikwa n’ elu ya ruo mgbe ebighị ebi . ”
Ebe ọ bụ na ụwa abụghị paradaịs ugbu a , è nwere ihe mere anyị ga- eji kwere na Chineke ga- emezu nkwa a ?
ỤWA GA- EMECHA GHỌỌ PARADAỊS
Jehova Chineke , onye mere Paradaịs mbụ ahụ ekwela nkwa na ya ga- eme ka ụwa ghọọ paradaịs .
Olee otú ọ ga- esi eme ya ?
Ì chetara na Jizọs gwara anyị na- ekpe ekpere , sị : “ Ka alaeze gị bịa .
Ka uche gị meekwa n’ ụwa , dị ka ọ na- eme n’ eluigwe ” ?
(
Matiu 6 : 10
) Alaeze ahụ bụ ọchịchị ga- achị ụwa niile .
Ọ bụ Jizọs Kraịst ga- abụ eze ya .
Ọchịchị a ga- anọchi ọchịchị niile .
(
Daniel 2 : 44
) Jizọs chịwa , uche Chineke bụ́ na ụwa ga- aghọ paradaịs , ‘ ga- eme . ’
Tupu Jizọs abịa n’ ụwa , Chineke nyere Aịzaya onye amụma mmụọ nsọ , ya ekwuo otú ihe ga- adị mgbe ụwa ga- aghọ Paradaịs .
N’ oge ahụ , ihe niile na- enye ndị mmadụ nsogbu taa agaghịzi adị .
(
Aịzaya 11 : 6-9 ;
35 : 5-7 ;
65 : 21-23
) Gbalịa gụọ amaokwu ndị a na Baịbụl gị .
Ọ ga- eme ka obi sikwuo gị ike na Chineke ga- emezu nkwa niile o kwere ndị na- erubere ya isi .
Ha ga- ebi na paradaịs , obi ana-atọkwa ha ụtọ .
Ha na Chineke ga- adịkwa ná mma .
Ọ bụ ihe ọma ndị a ka Adam tụfuru .
—
Mkpughe 21 : 3
Olee ihe mere obi ji kwesị isi anyị ike na a ga- emecha nwee Paradaịs n’ ụwa a ?
Ọ bụ n’ ihi na Baịbụl kwuru , sị : “ Eluigwe bụ eluigwe Jehova , ma ụwa ka o nyere ụmụ mmadụ . ”
Na ụwa ga- aghọ Paradaịs bụ ihe “ Chineke , onye na- apụghị ịgha ụgha , kwere nkwa ya tupu mgbe dị anya gara aga . ”
(
Abụ Ọma 115 : 16 ;
Taịtọs 1 : 2
) N’ eziokwu , Baịbụl kwuru na ụmụ mmadụ ga- adị ndụ ebighị ebi na Paradaịs .
Ihe a bụ olileanya magburu onwe ya .
Gịnị Ka Baịbụl Kwuru ?
Baịbụl ò nwere ike inyere gị aka ịghara ịna-echegbukarị onwe gị ?
Gịnị ka ị ga- aza ?
Ee
Mba
O nwere ike
Ihe Baịbụl kwuru
“ Na- atụkwasịnụ [ Chineke ] nchegbu unu niile , n’ ihi na ihe banyere unu na- emetụ ya n’ obi . ”
(
1 Pita 5 : 7
) Baịbụl ga- eme ka obi sie gị ike na Chineke ga- emeli ka ị ghara ịna-echegbukarị onwe gị .
Olee ihe ọzọ anyị ga- amụta na Baịbụl ?
Ekpere ga- enyere gị aka inweta “ udo nke Chineke . ”
Udo nke Chineke a ga- eme ka ị ghara ịna-echegbukarị onwe gị .
—
Ndị Filipaị 4 : 6 , 7
Ihe ọzọ bụ na ịgụ Baịbụl ga- eme ka ị ghara ịna-echegbucha onwe gị .
—
Matiu 11 : 28-30
Ò nwere mgbe mmadụ na- agaghịzi na- echegbu onwe ya ?
Ụfọdụ ndị na- ekwu .
.
.
na onye ọ bụla dị ndụ ga na- echegbu onwe ya , ebe ndị ọzọ na- ekwu na ọ bụ naanị mgbe mmadụ nwụrụ ka ọ ga- akwụsị ichegbu onwe ya .
Gịnị ka i chere ?
Chineke ga- ewepụ ihe ọ bụla na- eme ka mmadụ na- echegbu onwe ya .
“ Ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ”
—
Mkpughe 21 : 4
Mgbe Alaeze Chineke ga- achịwa , ndị mmadụ ga- ebi n’ udo , obi eruokwa ha ala .
—
Aịzaya 32 : 18
Ndị mmadụ agaghịzi na- echeta ihe ọ bụla na- eme ka ha na- echegbu onwe ha .
—
Aịzaya 65 : 17
Gụọ Isiokwu Ndị Ọzọ n’ Ịntanet
Gịnị Mere Mmadụ Ji Anwụ Anwụ ?
( Gaa n’ ebe e dere IHE BAỊBỤL NA- AKỤZI pịa ebe e dere AJỤJỤ NDỊ BAỊBỤL ZARA )
Ụlọ Nche , Ọgọst 1 , 2015
Ndị Nwụrụ Anwụ Hà Ga- adịli Ndụ Ọzọ ?
Isiokwu Ndị Dị na Magazin A
Gịnị Na- eme Mmadụ Ma Ọ Nwụọ ?
È nwetụla mgbe ị jụrụ onwe gị , sị : ‘ Gịnị na- eme mmadụ ma ọ nwụọ ?
È nwere ebe ndị anyị hụrụ n’ anya nwụrụ anwụ nọ na- ata ahụhụ ?
Ànyị ga- ahụ ha ọzọ ?
Olee otú anyị ga- esi amata nke bụ́ eziokwu ? ’
Ka anyị legodị ihe Baịbụl kwuru .
Anyị ga- ebu ụzọ leba anya n’ ihe o kwuru na- eme mmadụ ma ọ nwụọ .
E mechaa , anyị eleba anya n’ ihe o kwuru gbasara ndị nwụrụ anwụ ịdị ndụ ọzọ .
IHE BAỊBỤL ZARA :
“ Ndị dị ndụ maara na ha ga- anwụ ; ma ndị nwụrụ anwụ amaghị ihe ọ bụla ma ọlị , ọ dịghịkwa ụgwọ ọrụ ha nwere ọzọ , n’ ihi na e chefuwo ihe niile a pụrụ icheta banyere ha .
Ihe niile ruru gị aka ime , jiri ike gị dum mee ha , n’ ihi na ọrụ ma ọ bụ ichepụta ihe ma ọ bụ ihe ọmụma ma ọ bụ amamihe adịghị na Shiol , ebe ị na- aga . ”
*
—
Ekliziastis 9 : 5 ,
10
Shiol bụ ebe onye ọ bụla nwụrụnụ na- aga .
Ndị niile nọ na ya amaghị ihe ọ bụla , o nweghịkwa ihe ha ga- emeli .
Olee ihe Job bụ́ onye ezi omume chere gbasara Shiol ?
N’ otu ụbọchị , ụmụ Job na ihe niile o nwere lara n’ iyi .
Ka obere oge gachara , etuto ọjọọ etoo ya n’ ahụ́ niile .
Job rịọrọ Chineke sị : “ A sị nnọọ na ị ga- ezobe m na Shiol , [ “ n’ ime ala mmụọ , ”
Baịbụl Nsọ : Nhazi Katọlik
] na ị ga- ezobe m . ”
(
Job 1 : 13-19 ;
2 : 7 ;
14 : 13
) O doro anya na Job ewereghị Shiol ka ọkụ ala mmụọ , ebe ọ ga- aga takwuo ahụhụ .
Kama , o weere ya ka ebe ọ ga- anọ zuru ike .
Ihe ọzọ ga- enyere anyị aka ịghọta ihe na- eme mmadụ ma ọ nwụọ bụ ịgụ ihe e dere na Baịbụl gbasara mmadụ asatọ si n’ ọnwụ bilie .
— Gụọ ihe e dere n’ igbe isiokwu ya bụ , “
Mmadụ Asatọ Baịbụl Kwuru na A Kpọlitere n’ Ọnwụ
. ”
O nweghị onye n’ ime ha kwuru na ya gara n’ ebe ọ nọ na- enwe obi ụtọ ma ọ bụ na- ata ahụhụ .
Ọ bụrụ na ha gara ụdị ebe ndị ahụ mgbe ha nwụrụ , ọ̀ bụ na ha agaraghị akọrọ ya ndị mmadụ ?
A gaara edekwa ya na Baịbụl ka onye ọ bụla nwee ike ịgụ ya .
Ma , e deghị ụdị ihe ahụ na Baịbụl .
O doro anya na mmadụ asatọ ahụ sí n’ ọnwụ bilie enweghị ihe ha ga- ekwuli mere mgbe ha nwụrụ , n’ ihi na ha dị ka ndị nọ́ n’ oké ụra , ha amaghịkwa ihe ọ bụla .
E nwedịrị ebe ụfọdụ Baịbụl kwuru na onye nwụrụ anwụ nọ n’ ụra .
Dị ka ihe atụ , Baịbụl kwuru na Devid na Stivin , bụ́ cha ndị ezi omume , “ dara n’ ụra ọnwụ . ”
—
Ọrụ Ndịozi 7 : 60 ;
13 : 36
Ajụjụ bụzi : Ndị nwụrụ anwụ hà ga- adị ndụ ọzọ ?
Hà ga- emecha sí n’ ụra ọnwụ bilie ?
Onye Nwụọ , nke Ya Ọ̀ Gaala ?
Ndị nwụrụ anwụ hà ga- adị ndụ ọzọ ?
“ Oge awa na- abịa mgbe ndị niile nọ n’ ili ncheta ga- anụ olu
[
Jizọs
wee pụta . ”
Jọn 5 : 28 , 29
Ihe a Jizọs kwuru gosiri na n’ ọdịnihu , mgbe ọ ga na- achị n’ Alaeze ya , ndị niile nọ n’ ili ncheta ga- apụta .
Fernando anyị kwuru gbasara ya n’ isiokwu bú nke a ụzọ , kwuru , sị : “ Mgbe mbụ m gụrụ ihe e dere na
, o juru m anya .
O mere ka m nwee olileanya ma na- atụsi anya ike ịhụ mgbe ọ ga- eme . ”
N’ oge ochie , Job , bụ́ onye ezi omume , tụrụ anya na ya nwụọ , Chineke ga- akpọlite ya .
Job jụrụ , sị : “ Ọ bụrụ na mmadụ anwụọ , ọ̀ pụrụ ịdị ndụ ọzọ ? ”
Ọ zakwara ajụjụ a otú gosiri na o nweghị obi abụọ .
Ọ sịrị : “ M ga- echere ruo ogologo oge niile a manyere m ichere [ n’ ili ] , ruo mgbe a ga- eme ka m nwere onwe m .
Ị ga- akpọ òkù , mụ onwe m ga- azakwa gị . ”
—
Job 14 : 14 , 15
Mkpọlite a kpọlitere Lazarọs n’ ọnwụ mere ka anyị nwee olileanya
Mata nwanne Lazarọs ma na a ga- akpọlite ndị nwụrụ anwụ n’ ọnwụ .
Mgbe Lazarọs nwụrụ , Jizọs gwara Mata , sị : “ Nwanne gị nwoke ga- ebili . ”
Mata wee sị ya : “ Amaara m na ọ ga- ebili n’ oge mbilite n’ ọnwụ n’ ụbọchị ikpeazụ . ”
Jizọs gwaziri ya , sị : “ Abụ m mbilite n’ ọnwụ na ndụ .
Onye nwere okwukwe n’ ebe m nọ , ọ bụrụgodị na ọ nwụọ , ọ ga- adị ndụ ọzọ . ”
(
Jọn 11 : 23-25
) Jizọs kpọliteziri Lazarọs n’ ọnwụ .
Ihe a Jizọs mere enweghị ihe ọ bụ ma e jiri ya tụnyere nke ọ ga- eme n’ ọdịnihu .
Chegodị otú ọ ga- adị gị mgbe Jizọs ga- akpọlite ndị nwụrụ anwụ n’ ụwa niile .
È nwere ndị a ga- akpọlite n’ ọnwụ , ha agaa eluigwe ?
Okwu Chineke gwara anyị ihe gosiri na mbilite n’ ọnwụ Jizọs dị iche na nke mmadụ asatọ ndị ọzọ a kọrọ akụkọ ha na Baịbụl .
A kpọlitere mmadụ asatọ ndị ahụ , ha adịrị ndụ n’ ụwa .
Ma , mgbe a kpọlitechara Jizọs , Baịbụl kwuru na
“ Jizọs Kraịst .
.
.
nọ n’ aka nri Chineke , n’ ihi na ọ gara eluigwe . ”
1 Pita 3 : 21 , 22
) E wezụga Jizọs , è nwere ndị ọzọ a ga- akpọlite n’ ọnwụ , ha agaa eluigwe ?
Jizọs ebula ụzọ gwa ndị na- eso ụzọ ya , sị : “ Ọ bụrụkwa na mụ agaa kwadebere unu ebe , m ga- abịa ọzọ , mụ onwe m ga- anabatakwa unu n’ ebe obibi m , ka unu wee nọrọkwa n’ ebe m nọ . ”
—
Jọn 14 : 3
Kraịst laghachiri eluigwe ma kwadebe maka ndị na- eso ụzọ ya ga- aga eluigwe .
Ndị a ga- akpọlite n’ ọnwụ , ha agaa eluigwe , ga- adị otu narị puku na puku iri anọ na puku anọ .
(
Mkpughe 14 : 1 ,
) Ma , olee ihe ha na- aga ime n’ eluigwe ?
E nwere ọtụtụ ihe ha ga na- arụ .
Akwụkwọ Nsọ gwara anyị , sị : “ Onye obi ụtọ na onye dị nsọ ka onye ọ bụla nke nwere òkè ná mbilite n’ ọnwụ mbụ bụ ; ọnwụ nke abụọ enweghị ikike n’ ebe ndị a nọ , kama ha ga- abụ ndị nchụàjà nke Chineke na nke Kraịst , ha ga- esokwa ya chịa dị ka ndị eze ruo otu puku afọ . ”
(
Mkpughe 20 : 6
) Ndị ahụ a ga- akpọlite n’ ọnwụ , ha agaa eluigwe , ga- eso Kraịst chịa ụwa dị ka ndị eze na ndị nchụàjà .
Olee ndị ọzọ a ga- emecha kpọlite n’ ọnwụ ?
Pọl onyeozi si n’ ike mmụọ nsọ kwuo , sị :
“ Enwekwara m olileanya n’ ebe Chineke nọ , bụ́ olileanya nke ndị a n’ onwe ha nwekwara , na a gaje inwe mbilite n’ ọnwụ nke ma ndị ezi omume ma ndị ajọ omume . ”
Ọrụ Ndịozi 24 : 15
Okwu Chineke mere ka obi sie anyị ike na ọtụtụ ijeri ndị nwụrụ anwụ ga- adị ndụ ọzọ
Olee ndị ga- eso ná ndị Pọl kpọrọ “ ndị ezi omume ” ?
Obere oge tupu Daniel , bụ́ onye ezi omume , anwụọ , a gwara ya , sị : “ Ị ga- ezukwa ike , ma ị ga- ebili ka i nweta òkè gị mgbe ụbọchị ndị a gwụchara . ”
(
Daniel 12 : 13
) Ebee ka Daniel ga- anọ ma ya si n’ ụra ọnwụ bilie ?
Baịbụl kwuru , sị : “ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
(
Abụ Ọma 37 : 29
) Jizọs kwukwara , sị : “ Obi ụtọ na- adịrị ndị dị nwayọọ n’ obi , n’ ihi na ha ga- eketa ụwa . ”
(
Matiu 5 : 5
) A ga- akpọlite ma Daniel ma ọtụtụ ụmụ nwoke na ụmụ nwaanyị ndị ọzọ fere Chineke , ha adịrịghachi ndụ n’ ụwa , dịrịzie ndụ na- aga ruo mgbe ebighị ebi .
Olee ndị bụ “ ndị ajọ omume ” Pọl kwuru na a ga- akpọlite n’ ọnwụ ?
Ha bụ ọtụtụ ijeri mmadụ ndị nwụrụlanụ .
Ọtụtụ n’ ime ha enwelighị ike ịmata eziokwu ndị dị na Baịbụl , ha emeghịkwa ihe Baịbụl kwuru .
A kpọlitechaa ha n’ ọnwụ , ha ga- amụtazi gbasara Jehova
na Jizọs .
(
Jọn 17 : 3
) Ndị niile họọrọ ife Chineke ga- enwe olileanya ịdị ndụ ruo mgbe ebighị ebi ka Jehova .
Ndị niile họọrọ ife Chineke ga- enwe olileanya ịdị ndụ ruo mgbe ebighị ebi , ha agaghị na- arịa ọrịa , ha ga na- enwekwa obi ụtọ
Olee otú ihe ga- adị n’ ụwa ma a kpọlitechaa ndị nwụrụ anwụ ?
“ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ”
Mkpughe 21 : 4
) “ Ha ga- ewu ụlọ , biri n’ ime ha ; ha ga- akọkwa ubi vaịn , rie mkpụrụ ha . ”
—
Aịzaya 65 : 21
Chegodị otú obi ga- adị gị ma gị na ndị ị hụrụ n’ anya e si n’ ọnwụ kpọlite biri n’ ụwa mgbe ahụ .
Ma ajụjụ bụ , Olee ihe ga- eme ka obi sie gị ike na ndị nwụrụ anwụ ga- adị ndụ ọzọ ?
Olee Ihe Ga- eme Ka Obi Sie Gị Ike na Ndị Nwụrụ Anwụ Ga- adị Ndụ Ọzọ ?
Ọ bụrụ na mmadụ asị na ya kweere na ndị nwụrụ anwụ ga- adị ndụ ọzọ , ànyị kwesịrị iwere na onye ahụ amaghị nke a na- akọ ?
Pọl onyeozi echeghị otú ahụ .
O si n’ ike mmụọ nsọ dee , sị : “ Ọ bụrụ naanị ná ndụ a ka anyị nwere olileanya na Kraịst , anyị bụ ndị e kwesịrị imere ebere karịa mmadụ niile .
Ma , ugbu a , e siwo ná ndị nwụrụ anwụ kpọlite Kraịst , bụ́ mkpụrụ mbụ nke ndị dara n’ ụra ọnwụ . ”
(
1 Ndị Kọrịnt 15 : 19 , 20
) Obi siri Pọl ike na a ga- akpọlite ndị nwụrụ anwụ .
Mkpọlite a kpọlitere Jizọs n’ ọnwụ mere ka obi sie anyị ike na a ga- akpọlite ndị nwụrụ anwụ .
Ọrụ Ndịozi 17 : 31
) Ọ bụ ya mere Pọl ji kpọọ Jizọs “ mkpụrụ mbụ . ”
Jizọs bụ onye
mbụ
a kpọlitere n’ ọnwụ , ya enweta ndụ ebighị ebi .
Ọ bụrụ na Jizọs bụ onye mbụ , ọ pụtara na a ga- enwe ndị ọzọ .
Job gwara Chineke , sị : “ Agụụ ọrụ aka gị ga- agụsi gị ike . ”
—
Ihe ọzọ mere ị ga- eji kwere na a ga- akpọlite ndị nwụrụ anwụ bụ n’ ihi na Jehova bụ Chineke nke eziokwu .
‘ Chineke apụghị ịgha ụgha . ’
(
Taịtọs 1 : 2
) Jehova aghatụbeghị ụgha mbụ , o mekataghịkwa ghaa ụgha .
Chineke ọ̀ ga- asị na ọ ga- akpọlite ndị nwụrụ anwụ , gosikwa na ọ ga- emeli ya , mechazie hapụ ime ya ?
O doro anya na o mekataghị mee ụdị ihe ahụ .
Gịnị mere Jehova ji chọọ ịkpọlite ndị nwụrụ anwụ ?
Ọ bụ n’ ihi na ọ hụrụ anyị n’ anya .
Job jụrụ , sị : “ Ọ bụrụ na mmadụ anwụọ , ọ̀ pụrụ ịdị ndụ ọzọ ? ”
Ọ gwakwara Jehova , sị : “ Ị ga- akpọ òkù , mụ onwe m ga- azakwa gị .
N’ ihi na
agụụ
ọrụ aka gị ga- agụsi gị ike . ”
(
) Obi siri Job ike na ya nwụọ ,
ọ ga- agụsi Nna ya nke eluigwe agụụ ike
ịkpọlite ya .
Chineke ọ̀ gbanweela ?
Chineke n’ onwe ya kwuru , sị : “ Abụ m Jehova ; adịghị m agbanwe agbanwe . ”
(
Malakaị 3 : 6
) Ọ ka na- agụsi Chineke agụụ ike ka a kpọlite ndị nwụrụ anwụ , ahụ́ esie ha ike , ha ana-enwekwa obi ụtọ .
Ọ bụkwa otú a ka ọ na- adị nne ma ọ bụ nna ma
nwa ya nwụọ .
Ma , ihe dị iche bụ na Chineke
ga- emeli
ihe ọ bụla na- agụ ya agụụ ime .
—
Abụ Ọma 135 : 6
Ọnwụ na- akpatara anyị obi mgbawa , ma Chineke ga- eme ka ọ gharazie ịdị
Jehova ga- enye Ọkpara ya ike ọ ga- eji kpọlite ndị nwụrụ anwụ , sí otú ahụ mee ka ndị ha na- eru uju nwewezie aṅụrị .
Ma , ọ̀ na- agụdị Jizọs agụụ ịkpọlite ndị nwụrụ anwụ ?
Tupu Jizọs akpọlite Lazarọs , “ anya mmiri gbara ” ya mgbe ọ hụrụ ka ụmụnne Lazarọs na ndị enyi Lazarọs na- akwa ákwá .
(
Jọn 11 : 35
) E nwekwara mgbe Jizọs hụrụ otu nwaanyị Nen di ya nwụrụ ka ọ na- akwa ákwá n’ ihi na otu nwa nwoke o nwere nwụrụ .
Jizọs “ nwere ọmịiko n’ ebe ọ nọ , .
.
.
wee sị ya : ‘ Kwụsị ịkwa ákwá . ’ ”
Ozugbo ahụkwa , ọ kpọlitere nwa ya nwoke ahụ .
(
Luk 7 : 13
) Ihe ndị a niile gosiri na ọnwụ na uju ndị mmadụ na- eru na- ewute Jizọs .
Obi ga- atọgbu ya atọgbu mgbe ọ ga- akpọlite ndị nwụrụ anwụ , mezie ka ndị ha na- eru uju ṅụrịwa ọṅụ n’ ụwa niile .
Ò nwetụla mgbe ọnwụ mmadụ gbawara gị obi ?
I nwere ike ịna-eche na o nweghị ihe ga- eme ka ị hụ onye ahụ ọzọ .
Ma , i nwere ike ịhụ ya ọzọ n’ ihi na Chineke ga- esi n’ aka Ọkpara ya kpọlite ndị nwụrụ anwụ .
Chineke chọrọ ka ị
hụ
mgbe ihe a ga- eme .
Ọ chọrọ ka ị hụ mgbe a ga- akpọlite onye ahụ nwụnahụrụ gị , gị amakụọkwa ya .
Chegodị ihe ọ ga- adị ka ya mgbe ọnwụ na- agaghịzi ekewa unu , unu ana-emekọ ihe ọnụ ruo mgbe ebighị ebi .
Lionel , onye anyị kwuru gbasara ya n’ isiokwu mbụ dị n’ akwụkwọ a , kwuru , sị : “ Emechara m mata na a ga- akpọlite ndị nwụrụ anwụ .
Mgbe mbụ m nụrụ ya , ọ daghị m ka ihe nwere ike ime eme , ewereghịkwa m onye gwara m ya ka onye ga- amali eziokwu gbasara ụdị ihe a .
Ma , m matara na ọ bụ eziokwu mgbe m hụrụ ya na Baịbụl .
M na- atụsizi anya ike ịhụ papa nnukwu m ọzọ . ”
Ị̀ ga- achọ ịmatakwu gbasara mbilite n’ ọnwụ ?
Obi ga- adị Ndịàmà Jehova ụtọ iji Baịbụl gị gosi gị ihe mere obi ji sie ha ike na a ga- akpọlite ndị nwụrụ anwụ .
Jehova Emeerela M Ihe Ọma Na- erughịrị M
Etoro m n’ Alikanti , bụ́ obodo dị n’ akụkụ oké osimiri dị n’ ebe ọwụwa anyanwụ Spen .
N’ ezinụlọ anyị , o nweghị onye na- achọ ịma gbasara ibe ya .
Ọ bụ ya mere na mgbe m dị obere , ụkwụ na- anọkarị m n’ ámá .
E nwere ebe a na- arụzi taya n’ akụkụ ụlọ anyị .
Mụ na otu n’ ime ndị na- arụ ọrụ ebe ahụ bịara bụrụ enyi .
Aha ya bụ José María .
Ọ naghị eme ka ndị ezinụlọ anyị .
Ihe gbasara m na- emetụ ya n’ obi .
M nwee nsogbu , ọ na- enyere m aka ka ọ̀ bụ otu nne ji mụ na ya .
Mụ na ya bụ ezigbo enyi n’ agbanyeghị na o ji afọ iri abụọ tọọ m .
N’ oge ahụ , José María na Ndịàmà Jehova ebidola ịna-amụ Baịbụl .
M hụrụ na o jighị Akwụkwọ Nsọ egwu egwu .
Ọ na- akọkwara m ihe ndị ọ na- amụta na Baịbụl .
Ya na- akọ , mụ ana-ege ya ntị .
Ma , o nweghị mgbe ọ bụla m chebaara ihe ọ na- akọrọ m echiche .
Uche m niile dị n’ ihe ndị ọzọ n’ oge ahụ .
Ma , o nwere ihe mere ka uche m mechazie dịrị na ya .
IHE MBEREDE OKPORO ỤZỌ NKE GBANWERE NDỤ M
Anaghị m achọ ịkọ ihe kpatara ihe mberede okporo ụzọ a .
Naanị ihe m nwere ike ikwu bụ na ọ bụ nzuzu m na aghara m kpataara m nsogbu a .
Ndụ m gbanwere kpamkpam n’ otu ụbọchị .
Ahụ́ dị m nnọọ gara gara n’ ụbọchị ahụ , ma n’ otu ntabi anya , ahụ́ m akpọnwụọ , mụ ahụzie onwe m n’ ụlọ ọgwụ .
Onye gwa m na ọ bụ m ga- anọ n’ ute ọrịa a m nọ kemgbe , agaghị m ekweta .
M nọ na- ajụ onwe m , sị , ‘ M̀ ka nọ ndụ eme gịnị ? ’
José María bịara leta m n’ ụlọ ọgwụ .
Ozugbo ahụ kwa , ọ gwara Ndịàmà Jehova nọ n’ ọgbakọ dị n’ ebe ahụ ka ha na- abịa eleta m .
Otú ha si na- abịa eleta m ruru m n’ obi .
Ozugbo m si na ngalaba ebe a na- elekọta ndị ọrịa ha dị oké njọ pụta , mụ na Ndịàmà Jehova bidoro ịmụ Baịbụl .
M ghọtara ihe mere ndị mmadụ ji ata ahụhụ , na- anwụkwa anwụ , na ihe mere Chineke ji kwe ka ihe ọjọọ na- eme .
Amụtakwara m na Chineke kwere nkwa ime ka ụmụ mmadụ zuo okè n’ ụwa niile , e nweghịzi onye ga- asị : “ Ana m arịa ọrịa . ”
(
Aịzaya 33 : 24
) Ọ bụ ugbu a m bidoro mụwa Baịbụl ka m matara na ihe ga- adịrị m mma n’ ọdịnihu .
Mgbe m si n’ ụlọ ọgwụ lọta , amụsiwere m Baịbụl ike .
M na- eji ígwè ndị ngwọrọ a rụrụ otú pụrụ iche agadị ọmụmụ ihe Ndịàmà Jehova mgbe ụfọdụ , sorokwa ha gaa ozi ọma .
N’ abalị ise n’ ọnwa Nọvemba afọ 1988 , mgbe m dị afọ iri abụọ , e mere m baptizim n’ ime otu nnukwu ihe a na- anọ n’ ime ya
asa ahụ́ .
Jehova Chineke emeela ka m mata na ndụ m dị bara uru .
Ma , olee ihe m ga- eme iji gosi Jehova na obi dị m ụtọ n’ ihe ọma a o meere m ?
M NA- EJERE JEHOVA OZI N’ AGBANYEGHỊ NA M NWERE NKWARỤ
Ekpebisiri m ike na m gaghị ekwe ka nkwarụ mụ a mee ka m ghara ime ihe m ga- emeli n’ ozi Jehova .
M chọrọ ịna-aga n’ ihu n’ ozi Jehova .
(
1 Timoti 4 : 15
) Ọ dịghịrị m mfe ná mmalite , n’ ihi na obi adịghị ndị ezinụlọ anyị mma na m bụzi Onyeàmà Jehova .
Ma , ụmụnna m ndị mụ na ha na- efekọ Jehova kwụ m n’ azụ .
Ha ekweghị ka ọmụmụ ihe ọ bụla kwaa m , ha na- akpọkwa m aga ozi ọma .
Nwayọọ nwayọọ , nsogbu m bịara ka njọ , ya adịzie mkpa ka m nwee onye ga na- elekọta m mgbe ọ bụla .
O tere aka tupu a chọta ebe dị mụ mma a na- elekọta ndị nwere nkwarụ n’ obodo Valenshia .
Ọ dị otu narị kilomita na iri isii ma e si ebe ugwu Alikanti gawa ya .
Ebe ahụ ka m bizi ruo taa .
Ọ bụ eziokwu na ọrịa m anaghị ekwe m si n’ àkwà m bilie , ekpebisiri m ike ịna-ezi ndị mmadụ ozi ọma
Ọ bụ eziokwu na ọrịa m anaghị ekwe m si n’ àkwà m bilie , m kpebisiri ike ịna-efe Jehova na- akwụsịghị akwụsị .
Eji m ego mmachi akpa gọọmenti na- enye ndị nwere nkwarụ nakwa ego ndị ọzọ gọọmenti na ndị mmadụ na- enye m zụta kọmputa na ekwentị .
E doweere m kọmputa ahụ n’ akụkụ àkwà m .
Ọ na- abụ chi foo , onye na- elekọta m agbanyere m ya na ekwentị m .
E nwere ihe a kwụnyeere m na kọmputa m nke na- eme ka m nwee ike iji agba m na- apị ya .
Enwekwara m mkpịsị pụrụ iche m na- eji ọnụ m ejide .
M na- eji ya ede ihe m chọrọ ide na kọmputa m na n’ ekwentị m , na- ejikwa ya apị nọmba ekwentị ọ bụla m chọrọ ịkpọ .
M na- eji mkpịsị a apị nọmba ekwentị m chọrọ ịkpọ
Olee uru kọmputa na ekwentị mụ a baarala m ?
Nke mbụ bụ na , m na- eji ha aga n’ adres Ịntanet bụ́ jw .
org nakwa n’
Ọ́ bá Akwụkwọ Anyị NKE DỊ N’ ỊNTANET
Ihe ndị dị na ha abaarala m ezigbo uru .
Ọtụtụ mgbe , m na- amụ akwụkwọ ndị e ji amụ Baịbụl ruo ọtụtụ awa .
O meela ka m na- amụtakwu gbasara Chineke na àgwà ya .
Mgbe ọ bụla ọ dị ka owu ọ̀ na- ama m ma ọ bụ na obi ọ̀ chọwala ịjọ m njọ , m na- achọta ihe na- eme ka obi dị mụ mma na jw .
org .
Oge ọmụmụ ihe ọgbakọ anyị ruo , m na- eji kọmputa m ege ihe a na- ekwu , aza ajụjụ , edu n’ ekpere , akụzi ihe , ma na- agụkwara ọgbakọ
ụbọchị e kenyere m ịgụ .
N’ agbanyeghị na anaghị m agali n’ ebe a na- anọ enwe ọmụmụ ihe , m na- eso ọgbakọ eme ihe ndị a na- eme .
Ọ bụ eziokwu na enweghị m ike ịga ozi ọma site n’ ụlọ ruo n’ ụlọ otú ọtụtụ Ndịàmà Jehova na- eme , m na- eji ekwentị m na kọmputa m ezi ndị ọzọ ozi ọma .
Otú m si eji ekwentị ezi ndị mmadụ ozi ọma medịrị ka ndị okenye ọgbakọ anyị gwa m ka m na- ahazi ozi ọma e ji fon ezi n’ ọgbakọ anyị .
Ụdị ozi ọma a na- eme ka ndị ọgbakọ anyị na- enweghị ike isi n’ ụlọ ha pụta nwee ike ịna-ezi ndị mmadụ ozi ọma .
Ebe m na- akụziri mmadụ Baịbụl
Ma , ọ bụghị naanị ekwentị na kọmputa ka mụ na ha na- anọ mgbe niile .
O nweghị ụbọchị ndị enyi m na- anaghị abịa eleta m .
Ha na- akpọ ndị ikwu ha na ndị nwere mmasị ịmụ Baịbụl abịa .
Ha na- agwakarị m ka m kụziere ndị ahụ ha kpọ bịa Baịbụl .
O nwekwara mgbe ezinụlọ ụfọdụ na- abịa ka mụ na ha soro nwee ofufe ezinụlọ .
Obi na- akacha atọ m ụtọ ma ụmụaka ha bịa nọdụ n’ akụkụ àkwà m na- akọrọ m ihe mere ha ji hụ Jehova n’ anya .
Ebe m so ndị enyi m na- enwe ofufe ezinụlọ
Ọtụtụ oge , ụlọ m na- eju na mmadụ .
Ndị enyi m na- esi ebe dị iche iche abịa eleta m .
Nleta a ha na- eleta m na- atọ m ụtọ .
Otú a ndị mmadụ si ekworo abịa eleta m na- eju ndị ụlọ ọgwụ na- elekọta m anya .
M na- ekele Jehova kwa ụbọchị na o mere ka m nwee ụdị ụmụnna a na- enweghị atụ .
M KA NỌ NA- ADỌLỊ
Mmadụ kelee m , jụọ m otú m mere , m na- agwa onye ahụ , sị : “ M ka nọ ya , na- adọlị . ”
Ma , ama m na ọ bụghị naanị m na- adọlị .
N’ agbanyeghị ihe bụ́ nsogbu na- abịara Ndị Kraịst , anyị niile na- alụ “ ezi ọgụ nke okwukwe . ”
(
1 Timoti 6 : 12
) Olee ihe nyeere m aka ịna-edi nsogbu a bịaara m kemgbe ọtụtụ afọ ?
M na- ekpe ekpere kwa ụbọchị , na- ekele Jehova na o mere ka m mata na ndụ m dị bara uru .
M na- agbakwa mbọ otú ike kwere m n’ ozi m na- ejere Jehova , na- echetakwa na ahụ́ ga- adị mụ mma n’ ọdịnihu .
M na- echekarị otú ndụ ga- adị n’ ụwa ọhụrụ , mgbe m ga- enwe ike ịgba ọsọ ma na- awụli elu .
Enyi m nwoke ahụ bụ́ José María nwekwara nkwarụ n’ ihi ọrịa polio .
Mgbe ụfọdụ , m chọọ igwusa ya egwu , mụ asị ya : “ Mụ na gị gbawa ọsọ n’ ụwa ọhụrụ , ònye ga- agbaka ibe ya ? ”
Ya asị m na “ ihe dị mkpa abụghị onye ga- agbaka ibe ya , kama , ọ bụ ka anyị banyegodị na Paradaịs . ”
Ọ ka na- esiri m ike ikweta na enweghịzi m ike ibili ebili .
Ama m na mgbe m ka na- eto eto , m zuzuru nzuzu tinyere m ná nsogbu a m nọ na ya ugbu a .
Ma , m na- ekele Jehova na ọ hapụghị m .
O meerela m ọtụtụ ihe ọma .
O meela ka m nwee ụmụnna mụ na ha so efe ya , ndụ ana-atọ m ụtọ , mụ ana-enwe ọṅụ na m na- akụziri ndị ọzọ ihe , nweekwa olileanya na ahụ́ ga- emecha dị mụ mma .
A sị m kwuo otú obi dị m naanị n’ otu ahịrịokwu , m ga- asị na Jehova emeerela m ihe ọma na- erughịrị m .
“ M Biliri Dị Ka Nne n’ Izrel ”
N’ ỤTỤTỤ otu ụbọchị , Debora lere ndị agha Izrel gbakọtara n’ elu Ugwu Tebọ anya , obi atọọ ya ụtọ .
Ọ nọ na- eche gbasara otú ndị agha ahụ si nwee obi ike na otú onye ndú ha bụ́ Berak si nwee okwukwe .
Ọ bụ eziokwu na ha dị puku ndị ikom iri , ihe ha ga- eme ma ha hụ ndị ha na- aga ịlụso agha taa ga- egosi ma hà nwere okwukwe na obi ike n’ eziokwu .
Ndị ha na- aga ịlụso agha kagburu ha akagbu ma n’ ọnụ ọgụgụ ma n’ inwe ngwá agha .
N’ agbanyeghị ihe ndị a niile , okwu Debora gwara ha mere ka ha kata obi bịa ịlụso ndị iro ha agha .
Weregodị ya na ị na- ahụ Debora na Berak ka ha guzo n’ ọnụ ọnụ Ugwu Tebọ na- elepụ anya , ikuku ana-ebugharị uwe Debora .
Elu ugwu ahụ dị larịị .
Ugwu ahụ dịkwa ihe dị ka narị mita anọ n’ ịdị elu .
Ị nọrọ n’ elu ugwu ahụ , ị ga na- ahụ ndagwurugwu Esdraelon nke ọma .
Ị ga na- ahụkwa Osimiri Kaịshọn nke na- esi n’ ala ahịhịa juru sọrọ na- aga n’ Osimiri Ukwu nke dị nso n’ Ugwu Kamel .
N’ ụtụtụ ụbọchị a , ọ ga- abụ na mmiri dị n’ Osimiri Kaịshọn ataala .
Ma , Sisera na ndị agha ya ji ọkpọka ngwá agha ha na- egbuke egbuke na- abịa .
Ha ji narị ụgbọ ịnyịnya agha itoolu ndị nwere mma .
E nweghị ụgbọ ịnyịnya agha dị ka ha .
Ebe ọ bụ na ndị agha Izrel enweghị ọkpọka ngwá agha , Sisera bu n’ obi ịsụ ha akwụ .
Debora ma na Berak na ndị agha ya na- eche ka ọ sị ha gawa .
Ma , ọ̀ bụ ya bụ naanị nwaanyị nọ ebe ahụ ?
Olee otú o si were nnukwu ọrụ a Jehova nyere ya ịgwa ndị agha Izrel ihe ha ga- eme ?
Ọ̀ nọ na- eche ihe ọ nọ ebe ahụ eme ?
O doro anya na o cheghị ụdị ihe ahụ .
Jehova , bụ́ Chineke ya , agwala ya ka ọ gaa agha ahụ .
Ọ gwakwara ya na ọ bụ nwaanyị ka ọ ga- eji merie ndị ha na- aga ịlụso agha .
(
Ndị Ikpe 4 : 9
) Olee ihe anyị ga- amụta n’ aka Debora na ndị agha a gbasara inwe okwukwe ?
“ GAA GBASAA ONWE GỊ N’ UGWU TEBỌ ”
Mgbe mbụ Baịbụl kwuru gbasara Debora , a kpọrọ ya “ onye amụma nwaanyị . ”
Aha a e turu ya gosiri na ọ na- arụ ọrụ pụrụ iche .
Ma , ọ bụghị naanị ya bụ nwaanyị Baịbụl kwuru rụrụ ụdị ọrụ a .
E nwere ọrụ ọzọ Debora rụrụ .
Ọ na- ekpere ndị Izrel ikpe , na- agwa ha ihe Jehova chọrọ ka ha mee ma ha na ibe ha see okwu .
—
Ndị Ikpe 4 : 4 , 5
Debora bi n’ ógbè Ifrem bụ́ ugwu ugwu , nke dị n’ agbata Betel na Rema .
Ọ na- anọkarị n’ okpuru nkwụ , na- arụrụ ụmụ Izrel ọrụ Jehova gwara ya ka ọ rụọ .
N’ eziokwu , ọrụ ya abụghị obere ọrụ .
Ma , o kweghị ka ọrụ ahụ gwụ ya ike .
Ọrụ a ọ na- arụ dị ezigbo mkpa .
O mechadịrị soro ná ndị si n’ ike mmụọ nsọ rọọ abụ .
N’ abụ ahụ , o kwuru banyere oge ụmụ Izrel nupụụrụ Chineke isi .
Ọ sịrị : “ Ha wee họrọ chi ọhụrụ .
Ọ bụ mgbe ahụ ka agha dara n’ ọnụ ụzọ ámá . ”
(
Ndị Ikpe 5 : 8
) Ebe ọ bụ na ndị Izrel hapụrụ Jehova fewe chi ndị ọzọ , Jehova hapụrụ ha ka ndị iro ha na- emegbu ha .
Eze Kenan aha ya bụ Jebin ji ọchịagha ya bụ́ Sisera na- echi ụmụ Izrel ọnụ n’ ala .
Ọ na- abụ ụmụ Izrel nụ na Sisera na- abịa , obi awụnye ha n’ afọ .
Omenala ndị Kenan na otú ha si efe chi ha jọgburu onwe ya .
Ha na- eji ụmụ ha
achụ àjà , na- agbakwa akwụna n’ ụlọ arụsị ha .
Olee otú ihe dịịrị ndị Izrel ebe ọ bụ na ha nọ n’ okpuru onyeisi ndị agha Kenan na ndị agha ya ?
Abụ Debora gosiri na ime njem adịghịziri ndị Izrel mfe nakwa na obodo dị iche iche n’ Izrel tọgbọzi chakoo .
(
Ndị Ikpe 5 : 6 , 7
) Weregodị ya na ị na- ahụ ka ndị Izrel na- ezo n’ ọhịa na n’ ugwu .
Ụjọ ịpụta kọọ ugbo na ụjọ ibi n’ obodo na- enweghị mgbidi na- atụ ha .
Ụjọ anaghịkwa ekwe ha si n’ okporo ụzọ gaa ebe ha chọrọ ịga ka a ghara ịwakpo ha , kpọnara ha ụmụaka ha ma dinaa ụmụ nwaanyị ha n’ ike .
Ndị Kenan chiri ndị Izrel a na- enupụ isi ọnụ n’ ala ruo afọ iri abụọ , ruo mgbe Jehova hụrụ na ha adịla njikere ịgbanwe .
Ma ọ bụkwanụ , dị ka Debora na Berak bụrụ n’ abụ , sị , “ Ruo mgbe mụ onwe m , bụ́ Debora , biliri , ruo mgbe m biliri dị ka nne n’ Izrel . ”
Anyị amaghị ma Debora nwunye Lapidọt ọ̀ mụrụ nwa .
Ma , ihe mere e ji kpọọ ya nne bụ na Jehova nyere ya ọrụ ilekọta ụmụ Izrel otú nne si elekọta ụmụ ya .
Ọ gwara ya ka o zie Berak Onyeikpe , bụ́ nwoke nwere okwukwe , ka ọ gaa lụso Sisera agha .
—
Ndị Ikpe 4 : 3 ,
6 , 7 ;
5 : 7
Debora gbara Berak ume ka ọ kata obi napụta ndị Chineke
Jehova gwara Debora ka ọ gwa Berak ka ọ ‘ gaa gbasaa onwe ya n’ Ugwu Tebọ ’ nakwa ka o si n’ ebo abụọ n’ Izrel kpọrọ puku ụmụ nwoke iri ga- eso ya .
Debora gwara ha na Chineke kwere nkwa na ya ga- eme ka ha merie Sisera , bụ́ nwoke siri ezigbo ike , na narị ụgbọ ịnyịnya agha itoolu ya na ìgwè ndị agha ya .
O doro anya na nkwa a Chineke kwere riri Berak ọnụ .
Ụmụ Izrel enweghị ndị agha a zụrụ azụ , ngwá agha ha ehighịkwa nne .
Ma , Berak kwetara na ya ga- aga agha ahụ ma ọ bụrụ na Debora ga- eso ha gaa n’ Ugwu Tebọ .
—
Ndị Ikpe 4 : 6-8 ;
5 : 6-8
Ụfọdụ ndị ekwuola na ihe mere Berak ji gwa Debora ka o soro ha bụ n’ ihi na o nweghị okwukwe .
Ma ọ bụghị eziokwu .
A sị ka e kwuwe , ọ rịọghị Chineke ka o nyekwuo ha ngwá agha .
Kama , okwukwe o nwere nyeere ya aka ịghọta na ọ bụrụ na onye nnọchianya Jehova anọrọ n’ etiti ya na ndị agha ya , ọ ga- eme ka obi sikwuo ha ike .
(
Ndị Hibru 11 : 32 , 33
) Jehova meere Berak ihe ahụ ọ rịọrọ .
O kwere ka Debora soro ha gaa .
Ma , Jehova sikwa n’ ọnụ Debora kwuo na ọ bụghị nwoke ga- enweta otuto n’ agha ahụ ha ga- aga .
(
) Chineke ekpebiela na ọ bụ nwaanyị ga- egbu nwoke ọjọọ a bụ́ Sisera .
N’ ụwa taa , a na- emegbu ụmụ nwaanyị , na- eti ha ihe , na- akparị ha , na- emetọkwa ha .
Ọtụtụ ndị anaghị akwanyere ha ùgwù otú Chineke chọrọ .
Ma , n’ anya Chineke , nwoke na nwaanyị bachara uru ,
o nweghị onye nke bara uru karịa ibe ya , o nweghịkwa onye nke o ji kpọrọ ihe karịa ibe ya .
(
Ndị Rom 2 : 11 ;
Ndị Galeshia 3 : 28
) Ọrụ pụrụ iche Chineke nyere Debora gosiri na ọ tụkwasịrị ụmụ nwaanyị obi , na- akwanyere ha ùgwù , na- emekwara ha amara .
Ọtụtụ ndị taa na- eleda ụmụ nwaanyị anya .
Ma , anyị ekwesịtụghị ime ka ha .
“ ALA MARA JIJIJI , MMIRI SIKWA N’ ELUIGWE ZOO ”
Berak gawara ịkpọkọta ndị agha ya .
Ọ kpọkọtara puku ụmụ nwoke iri ndị obi siri ike ịga lụso ndị agha Sisera agha n’ agbanyeghị na ndị agha a siri ezigbo ike .
Ka Berak du ndị agha ya na- aga n’ Ugwu Tebọ , obi dị ya ụtọ na e nwere ihe ga- eme ka obi sikwuo ha ike .
Baịbụl gwara anyị , sị : “ Debora sokwa ha gbagoo . ”
(
Ndị Ikpe 4 : 10
) Chegodị otú obi ga- adị ndị agha Berak ịhụ na nwaanyị ahụ obi kara so ha na- aga n’ Ugwu Tebọ , dịkwa njikere ime ihe nwere ike ịta isi ya n’ ihi okwukwe o nwere n’ ebe Jehova Chineke nọ .
Sisera mere ihe ozugbo ọ nụrụ na ụmụ Izrel ejikerela ịlụso ya agha .
Ọtụtụ ndị eze Kenan ndị ọzọ sonyeere Eze Jebin bịa ịlụ agha a .
Ọ dị ka ọ̀ bụ ya kacha ha niile ike .
Otú ndị agha Sisera na ụgbọ ịnyịnya agha ha si wụrụ na- abịa mere ka ebe niile na- ama jijiji .
N’ obi ndị Kenan , ha ga- ememila ndị agha Izrel a na- enweghị ngwá agha n’ otu ntabi anya .
—
Ndị Ikpe 4 : 12 , 13 ;
5 : 19
Gịnị ka Berak na Debora ga- eme ugbu a ndị iro ha rutewere nso ?
Ọ bụrụ na ndị agha Izrel anọrọ na ndagwurugwu Ugwu Tebọ lụso ndị Kenan agha , ha nwere ike imeri ha , n’ ihi na ọ bụ n’ ala dị larịị ka ndị agha ji ụgbọ ịnyịnya agha na- aka akpa ike .
Ma , Berak chọrọ ịlụ agha a otú Jehova chọrọ .
Ọ bụ ya mere o ji chere ka ọ nụ ihe Debora ga- agwa ya .
Debora mechakwara gwa ya ihe ọ ga- eme .
Ọ gwara ya , sị : “ Bilie , n’ ihi na taa ka Jehova ga- enyefe Sisera n’ aka gị .
Ọ́ bụghị Jehova buteere gị ụzọ ? ”
Baịbụl kwukwara , sị : “ Berak wee si n’ Ugwu Tebọ gbadaa , ya na puku ndị ikom iri so ya . ”
—
Ndị agha Izrel si n’ ugwu ahụ gbadaa n’ ala ahụ dị larịị , chụrụ ndị agha ahụ ji ọkpọka ngwá agha gawa .
Jehova ò buteere ha ụzọ dị ka Debora kwuru ?
Jehova egbughị oge ọ bụla .
Baịbụl gwara anyị , sị : “ Ala mara jijiji , mmiri sikwa n’ eluigwe zoo . ”
Ndị agha Sisera dị́ mpako amaghị ihe ha ga- eme eme .
Mmiri zosiwere ike nke na e nwere ike ịsị na mmiri bịara tojuo ebe niile n’ otu ntabi anya .
O teghị aka , ha enwelighịzi ike iji ụgbọ ịnyịnya agha ha na ngwá agha ha lụọ agha .
Ha mikpuru n’ apịtị .
—
Ndị Ikpe 4 : 14 , 15 ;
5 : 4
Ma , oké mmiri ozuzo ahụ enyeghị Berak na ndị agha ya nsogbu n’ obi .
Ha ma na Jehova ji ya na- alụrụ ha agha .
Ha chụụrụ ndị agha Kenan gawa .
O nweghị onye ọ bụla n’ ime ndị agha ahụ ha hapụrụ ndụ dị ka Jehova gwara ha .
Iyi Kaịshọn tojuru , sọpụta , sọrọ ozu ndị agha ahụ sọba n’ Osimiri Ukwu .
—
Ndị Ikpe 4 : 16 ;
5 : 21
Jehova lụchiteere ndị ya ọgụ , merie ndị agha Sisera , dị ka ọ gwara Debora na ya ga- eme
Jehova anaghịzi edunye ndị ohu ya agha nkịtị .
Ma , ọ gwara ha ka ha na- alụso Setan ọgụ .
(
Matiu 26 : 52 ;
2 Ndị Kọrịnt 10 : 4
) Otú anyị si alụso Setan ọgụ taa bụ ịna-erubere Chineke isi .
Anyị kwesịrị ịna-akata obi n’ ihi na mmegide kpụ ọkụ n’ ọnụ na- abịara ndị na- erubere Chineke isi .
Ma Jehova agbanwebeghị .
Ọ bụrụ na anyị enwee okwukwe n’ ebe ọ nọ ma tụkwasị ya obi , ọ ga- agbatara anyị ọsọ enyemaka dị ka ọ gbataara Debora , Berak , na ndị agha Izrel ahụ obi kara .
“ ONYE A GỌZIRI AGỌZI KARỊSỊA , N’ IME NDỊ INYOM ”
Onye obi kacha fee azụ ná ndị agha ndị Kenan gbanahụrụ ndị agha Izrel .
Ọ bụ Sisera , onye kacha emegbu ndị Chineke .
O ji ụkwụ si n’ ihu agha rie mbọ mbọ .
Ọ chọghị ịma ma ndị agha ya tọrọ n’ apịtị hà ga- adị ndụ ka hà ga- anwụ anwụ .
O si n’ etiti ndị agha ụmụ Izrel mịpụ , si n’ ebe ahụ apịtị dị gbapụ , gbara gawa n’ ebe kacha nso o chere na ya ga- anọ zere isi ya .
Ọ gbara ezigbo ọsọ gbafere ebe ndị mmadụ nwere ike ịhụ ya , na- atụ ezigbo ụjọ na aka ndị agha Izrel nwere ike ịkpara ya .
Ọ gbagara n’ ụlọikwuu Hiba .
Hiba bụ onye Kenaịt kewapụrụ onwe ya n’ ebe ndị Kenaịt ibe ya nọ ma mee ka ya na Eze Jebin dịrị n’ udo .
—
Ndị Ikpe 4 : 11 ,
17
Mgbe Sisera na- erutela na nke Hiba , ezigbo ike agwụla ya .
Ọ chọpụtara na Hiba anọghị n’ ụlọ .
Ma ,
Jeel nwunye Hiba nọ ya .
Ọ ga- abụ na Sisera chere na o nweghị ihe Jeel ga- eme ya ebe di ya na Eze Jebin dị ná mma .
O nwekwara ike ịbụ na o cheghị na nwaanyị ga- echetụdị n’ echiche ime ihe di ya na- agaghị achọ ime .
O doro anya na Sisera amaghị ụdị onye Jeel bụ .
Jeel ejirila anya ya hụ otú ndị Kenan obi fere azụ si emegbu ndị mmadụ .
Ọ ga- abụkwa na ọ ma na o nwere ihe o kwesịrị ime ugbu a .
O nwere ike ịzọ nwoke ọjọọ a ndụ ma ọ bụkwanụ gosi na ya kwụ n’ akụkụ Jehova ma gbuo nwoke a bụ́ onye iro ndị Chineke .
Olee nke ọ ga- eme eme ?
Olee otú nwaanyị ga- esi egbu onye agha a bụ́ a kwaa akwụrụ ?
Jeel chetara ihe ọ ga- eme ozugbo .
O gosiri Sisera ebe ọ ga- anọ zuru ike .
Sisera gwara ya ka ọ ghara ịgwa onye ọ bụla na- achọ ya na ya nọ ebe ahụ .
Mgbe o dinara ala , Jeel ji ákwà kpuchie ya .
Mgbe ọ gwara Jeel ka o kunyetụ ya mmiri , o nyere ya mmiri ara ehi .
Obere oge , ezigbo ụra eburu Sisera .
Jeel ewerezie mkpọ́ ụlọikwuu na hama , bụ́ ngwá ụlọ ụmụ nwaanyị ndị bi n’ ụlọikwuu ma otú e si eji ha arụ ọrụ , jiri nwayọọ gbere igbe rute nso n’ ebe Sisera dowere isi .
Oge eruola ka o gbuo onye Jehova chọrọ ka e gbuo .
O mewe ya obi abụọ ugbu a , ma ọ bụ , ya gbutụ oge , o nwere ike ịta isi ya .
Ọ̀ ga- abụ na o chetara otú nwoke a sirila mekpọọ ndị Chineke ọnụ kemgbe ọtụtụ afọ ?
Ka ọ̀ ga- abụ na o chewere nnukwu ihe ọma meere ya ma o mee Jehova obi ụtọ ?
Baịbụl agwaghị anyị .
Naanị ihe anyị ma bụ na o teghị aka , kpọtọkpọtọ agbaa n’ ihu ehi , Jeel egbuo Sisera .
—
Ndị Ikpe 4 : 18-21 ;
5 : 24-27
Berak mechara chọrọ Sisera rute n’ ụlọ Hiba .
Jeel gosiri ya ozu Sisera ebe mkpọ́ ahụ o ji gbuo ya ka dị n’ agba ntị ya , ya amata na ihe ahụ Debora kwuru emezuola .
Nwaanyị egbuola Sisera bụ́ dike n’ agha .
O nweghị ụdị aha ọjọọ ndị nkatọ na- akpọbeghị Jeel n’ ihi ihe a o mere .
Ma , Berak na Debora ma na ihe ahụ Jeel mere abụghị ihe ọjọọ .
N’ abụ ha si n’ ike mmụọ nsọ rọọ , ha toro Jeel , sị na ọ bụ “ onye a gọziri agọzi karịsịa , n’ ime ndị inyom ” n’ ihi otú o si kata obi mee ihe o mere .
(
Ndị Ikpe 4 : 22 ;
) Debora abịaghị mewere Jeel anyaụfụ .
Kama , ihe bụ́ mkpa ya agwụla na okwu Jehova mezuru .
Ebe ọ bụ na Sisera anwụọla , Eze Jebin enweghịzi ike ime ụmụ Izrel ihe ọ bụla .
Mmegbu ndị Kenan na- emegbu ụmụ Izrel emechaala kwụsị .
Obi ruru ụmụ Izrel ala si mgbe ahụ ruo afọ iri anọ .
(
Ndị Ikpe 4 : 24 ;
5 : 31
) Jehova gọziri Debora , Berak , na Jeel maka na ha nwere okwukwe n’ ebe ọ nọ .
Ọ bụrụ na anyị enwee okwukwe otú Debora nwere , kata obi na- eme ihe Jehova kwuru , ma na- agba ndị ọzọ ume ka ha mee otú ahụ , Jehova ga- eme ka anyị merie onye ọ bụla chọrọ ka anyị kwụsị ife ya , obi ga na- erukwa anyị ala mgbe niile .
Ajụjụ Ndị Baịbụl Zara
Ndụ a anyị dị ugbu a , ọ̀ gwụla ya bụ ndụ anyị nwere ike ịdị ?
Ò nwere mgbe ọ na- adị gị ka ànyị kwesịrị ịna-adịtekwu ndụ aka ?
Ò nwetụla mgbe i chere ma ihe mere anyị ji dịrị ndụ ọ̀ bụ naanị ka anyị gwuo egwu , rụọ ọrụ , lụọ di ma ọ bụ nwunye , mụọ ụmụ , zụọ ha ma kaa nká ?
(
Job 14 : 1 , 2
) Ihe Baịbụl kwuru gosiri na e nwedịrị ndị maara ihe chetụkwarala ụdị ihe a .
—
Gụọ
Ekliziastis 2 : 11
Ndụ anyị dị ò nwere isi ?
Anyị ga- amata ma anyị bu ụzọ chọpụta otú ụmụ mmadụ si bido dịwa ndụ .
Mgbe ọtụtụ ndị leruchara anya n’ otú ụbụrụ anyị na akụkụ ahụ́ anyị ndị ọzọ si arụ ọrụ , ha kwubiri na a ga- enwerịrị Onye kere anyị nakwa na onye ahụ ma ihe .
( Gụọ
Abụ Ọma 139 : 14
. )
Ọ bụrụ na e nwere Onye kere anyị , ọ ga- abụrịrị na e nwere ihe mere o ji kee anyị .
Anyị mata ihe mere o ji kee anyị , ndụ anyị ga- enwe isi .
Gịnị mere e ji kee mmadụ ?
Chineke kere nwoke na nwaanyị mbụ ma nye ha ọrụ ga na- eme ha obi ụtọ .
O bu n’ obi ka ha mụjupụta ụwa , mee ka ọ ghọọ paradaịs ma dịrị ndụ ruo mgbe ebighị ebi .
—
Jenesis 1 : 28 ,
31
Ihe a niile emezubeghị n’ ihi na nne na nna anyị mbụ nupụụrụ Chineke isi .
Ma , Chineke ajụghị anyị .
Ọ ka ga- emere anyị ihe o bu n’ obi kee anyị , meekwa ka ụwa dịrị otú ọ chọrọ .
Baịbụl gwara anyị na Chineke na- arụ ọrụ kemgbe iji zọpụta ndị na- erubere ya isi nakwa na ụwa a ga- emecha dịrị otú ọ chọrọ ka ọ dị .
Chineke chọrọ ka i soro ná ndị ga- adị ndụ ebighị ebi .
Gbalịa na- amụ Baịbụl ka ị mata ihe ị ga- eme iji dịrị ndụ otú Chineke bu n’ obi .
Ụlọ Nche , Nke 5 2017
Ndị Mmụọ Ozi Hà Dị Adị n’ Eziokwu ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
È nwere ndị mmụọ ozi n’ eziokwu ?
Baịbụl kwuru , sị :
“ Gọzienụ Jehova , unu ndị mmụọ ozi ya , ndị dị ike nke ukwuu , ndị na- eme ihe o kwuru , site n’ irube isi n’ iwu ya . ”
—
Abụ Ọma 103 : 20
a kọrọ ihe Baịbụl kwuru gbasara ndị mmụọ ozi na otú ha si enyere anyị aka .
Ndị Mmụọ Ozi Hà Nwere Ike Inyere Gị Aka ?
E nwere otu nwoke bi na Kurasau , aha ya bụ Kenneth .
Ya na Filomena nwunye ya gara ịmụrụ otu di na nwunye Baịbụl n’ ehihie otu ụbọchị Sọnde .
Kenneth kwuru , sị : “ Mgbe anyị ruru , anyị hụrụ na ụlọ ha mechiri emechi .
Ụgbọala ha adịghịkwa ebe ahụ .
Ma obi m gwara m ka m kpọọ nwunye nwoke ahụ n’ ekwentị . ”
Nwaanyị ahụ zara ma gwa ha na di ya gara ọrụ .
Ma , mgbe ọ matara na Kenneth na Filomena nwunye ya nọ n’ ihu ụlọ ha na- akpọ , ọ pụtara ma sị ha bata n’ ime .
Ha chọpụtara ozugbo na nwaanyị ahụ nọ na- ebe ákwá kemgbe .
Mgbe Kenneth na- ekpe ekpere tupu ha amalite ịmụ Baịbụl , nwaanyị ahụ bewere ákwá ọzọ .
Kenneth na nwunye ya jizi nwayọọ jụọ ya ihe merenụ .
Nwaanyị ahụ gwara ha na ya chọburu igbu onwe ya tupu ha abịa .
Ọ gwara ha na ya nọ na- ede akwụkwọ ozi ọ ga- eji gwa di ya na ya ji aka ya gbuo onwe ya mgbe Kenneth kpọrọ ya .
Ọ gwakwara ha na ike ụwa na- agwụ ya .
Ha gụziiri ya ihe ụfọdụ na- akasi obi na Baịbụl .
Ihe ndị a ha gụụrụ ya zọrọ ya ndụ .
Kenneth sịrị : “ Anyị kelere Jehova maka iji anyị nyere nwaanyị a aka .
Karịchaa , maka iji mmụọ ozi ma ọ bụ mmụọ nsọ ya mee ka anyị kpọọ nwaanyị a n’ ekwentị . ”
*
Ihe a Kenneth na Filomena kwuru na Chineke ji mmụọ ozi ya ma ọ bụ mmụọ nsọ ya mee ka ha kpọọ nwaanyị ahụ n’ ekwentị , ọ̀ bụ eziokwu ka ò mere ná ndabara ?
Anyị amaghị .
Ma , anyị ma na Chineke na- eji ndị mmụọ ozi ya enyere ndị mmadụ aka ịbịa fewe ya .
Dị ka ihe atụ , Baịbụl kwuru na Chineke ji mmụọ ozi ya gwa Filip onye na- ekwusa ozi ọma ka ọ gaa nyere otu nwoke onye ọnaozi Itiopia aka .
Nwoke ahụ nọ na- achọ onye ga- akụzikwuru ya gbasara Chineke .
—
Ọrụ Ndịozi 8 : 26-31
Ọtụtụ okpukpe na- akụzi na e nwere ndị mmụọ ozi .
Ha na- akọwakarị ndị mmụọ ozi ka ndị mmụọ nwere obiọma .
Ha na- ekwukwa na e nwere ndị nke ọrụ ha bụ ịga mezuo ihe ọ bụla Chineke chọrọ , nweekwa ndị nke ha bụ ilekọta ndị mmadụ n’ otu n’ otu .
Ọtụtụ ndị kweere na ndị mmụọ ozi dị nakwa na ha na- enyere ha aka .
Ma , e nwekwara ọtụtụ ndị na- ekweghị na e nwere ndị mmụọ ozi .
È nwere ndị mmụọ ozi n’ eziokwu ?
Ọ bụrụ na e nwere , olee otú ha si malite ?
Olee ihe ndị bụ́ eziokwu gbasara ndị mmụọ ozi ?
Ndị mmụọ ozi hà nwere ike inyere gị aka ?
Ka anyị lee ihe Baịbụl kwuru .
Ihe Ndị Bụ́ Eziokwu Gbasara Ndị Mmụọ Ozi
Otú ahụ Chineke bụ Mmụọ ka ndị mmụọ ozi bụkwa .
Ha “ adịghị enwe anụ ahụ́ na ọkpụkpụ . ”
Ndị mmụọ ozi na- erubere Chineke isi bi n’ eluigwe , ha na- ahụkwa Chineke ihu na ihu .
—
Luk 24 : 39 ;
Matiu 18 : 10 ;
Jọn 4 : 24
E nwere mgbe ụfọdụ ndị mmụọ ozi bịara n’ ụwa n’ ụdị mmadụ , gaa ozi Chineke dunyere ha .
Mgbe ha gachara , ha ghọghachiri mmụọ ma laghachi n’ eluigwe .
—
Ndị Ikpe 6 : 11-23 ;
13 : 15-20
Na Baịbụl , a na- akọwakarị ndị mmụọ ozi ka ụmụ nwoke .
Mgbe ụfọdụ Baịbụl kwuru na ha bịara n’ ụwa , ha bịara n’ ụdị ụmụ nwoke .
Ọ bụ eziokwu na a na- akọwa ndị mmụọ ozi otú a , ha abụghị ụmụ nwoke , ha abụghịkwa ụmụ nwaanyị .
Ha anaghị alụ ibe ha .
Ha anaghịkwa amụta ndị mmụọ ozi ọzọ .
Ihe ọzọ bụ na e bughị ụzọ kee ndị mmụọ ozi n’ ụwa a ha abụrụ ụmụaka ma ọ bụ ndị agadi , ha emechazie ghọọ ndị mmụọ ozi .
Ọ bụ Jehova kere ndị mmụọ ozi .
Ọ bụ ya mere Baịbụl ji akpọ ha “ ụmụ ezi Chineke . ”
—
Job 1 : 6 ;
Abụ Ọma 148 : 2 ,
5
Baịbụl kwuru gbasara ‘ asụsụ dị iche iche nke ụmụ mmadụ na nke ndị mmụọ ozi . ’
Ihe a Baịbụl kwuru gosiri na ndị mmụọ ozi nwere asụsụ ha na- asụ .
Ọ bụ eziokwu na o nweela mgbe Chineke si n’ aka ndị mmụọ ozi gwa ụmụ mmadụ okwu , ọ chọghị ka anyị na- efe ha ma ọ bụ na- arịọ ha arịrịọ n’ ekpere .
—
1 Ndị Kọrịnt 13 : 1 ;
Mkpughe 22 : 8 , 9
Baịbụl kwuru na e nwere iri puku kwuru iri puku ndị mmụọ ozi .
Ọ ga- abụ na ha dị ọtụtụ ijeri ndị mmụọ ozi .
—
Daniel 7 : 10 ;
Mkpughe 5 : 11
Ndị mmụọ ozi “ dị ike nke ukwuu . ”
Ike ha kagburu nke ụmụ mmadụ akagbu .
Ha kakwa ụmụ mmadụ mara ihe .
Ha na- agbakwa oké ọsọ .
Otú ha si agba ọsọ karịrị otú ụmụ mmadụ nwere ike ichetụ n’ echiche .
—
Abụ Ọma 103 : 20 ;
Daniel 9 : 20-23
N’ agbanyeghị na ndị mmụọ ozi siri ike dị egwu , marakwa ihe karịa ụmụ mmadụ , ọ bụghị ihe niile ka ha ga- emeli .
E nwekwara ihe ndị ha na- amaghị .
—
Matiu 24 : 36 ;
1 Pita 1 : 12
Chineke kere ndị mmụọ ozi ka ha nwee àgwà ya dị iche iche , nyekwa ha ikike iji aka ha ekpebi ihe ha ga- eme .
Ọ pụtara na ndị mmụọ ozi nwere ike ikpebi ime ihe ọma ma ọ bụ ihe ọjọọ otú ahụ ọ dịkwa ndị mmadụ .
Ma , ọ dị mwute na ụfọdụ ndị mmụọ ozi kpebiri inupụrụ Chineke isi .
—
Ì Nwere Mmụọ Ozi Na- eche Gị Nche ?
Baịbụl anaghị akụzi na onye ọ bụla nwere mmụọ ozi na- eche ya nche .
Ma , e nwere mgbe Jizọs sịrị : “ Hụnụ na unu eledaghị otu n’ ime ndị a dị nta [ ya bụ , ndị na- eso ụzọ Kraịst ] anya , n’ ihi na ana m asị unu na ndị mmụọ ozi ha ndị nọ n’ eluigwe na- ahụ ihu Nna m nke bi n’ eluigwe mgbe niile . ”
(
) Ihe a o kwuru apụtaghị na onye ọ bụla nwere mmụọ ozi na- eche ya nche .
Kama , ihe Jizọs na- ekwu bụ na ndị mmụọ ozi nwere mmasị n’ ebe onye ọ bụla n’ ime ndị na- eso ụzọ ya nọ .
N’ ihi ya , ndị na- efe Chineke otú ọ chọrọ anaghị eme ihe ga- emerụ ha ahụ́ ma ọ bụ ihe ga- ata isi ha , na- eche na ndị mmụọ ozi Chineke ga- echebe ha .
Ọ̀ pụtara na ndị mmụọ ozi anaghị enyere ndị mmadụ aka ?
Mba .
(
Abụ Ọma 91 : 11
) Ụfọdụ ndị kwetasiri ike na Chineke ejitụla ndị mmụọ ozi ya chebe ha ma ọ bụ duzie ha .
Kenneth anyị kwuru gbasara ya ná mbido
a bụ otu n’ ime ha .
Ọ bụ eziokwu na anyị agaghị asịrịrị na ọ bụ ndị mmụọ ozi mere ka Kenneth kpọọ nwaanyị ahụ n’ ekwentị , ma ihe o kwuru nwere ike ịbụ eziokwu .
Ndịàmà Jehova na- ahụkarị ihe gosiri na ndị mmụọ ozi na- enyere ha aka mgbe ha na- ekwusa ozi ọma .
Ma , ebe ọ bụ na anyị anaghị ahụ ndị mmụọ ozi anya , anyị agaghị ekwuli ihe niile banyere otú Chineke si eji ha enyere ndị mmadụ aka n’ ihe dị iche iche .
N’ ihi ya , ọ gaghị adị njọ ma anyị kelee Onye Pụrụ Ime Ihe Niile maka otú ọ bụla o si nyere anyị aka .
—
Ndị Kọlọsi 3 : 15 ;
Jems 1 : 17 , 18
Ndị Mmụọ Ọjọọ Hà Dị Adị ?
Ee , ha dị .
Ebee ka ha si ?
Cheta na Chineke nyere ndị mmụọ ozi ikike iji aka ha na- ekpebi ihe ha ga- eme .
Obere oge Chineke kechara nwoke mbụ na nwaanyị mbụ bụ́ Adam na Iv , otu mmụọ ozi zuru okè ji ikike a Chineke nyere ha mee ihe na- adịghị mma ma mee ka ụmụ mmadụ malite inupụrụ Chineke isi .
Ọ nwatara Adam na Iv , ha enupụrụ Chineke isi .
(
Jenesis 3 : 1-7 ;
Mkpughe 12 : 9
) Baịbụl agwaghị anyị aha mmụọ ozi a ma ọ bụ ọkwá o nwere n’ eluigwe tupu ya enupụrụ Chineke isi .
Ma mgbe o nupụchaara Chineke isi , Baịbụl kpọrọ ya Setan , nke pụtara “ Onye Mmegide , ” nakwa Ekwensu , nke pụtara “ Onye Nkwutọ . ”
Aha ndị a Baịbụl kpọrọ ya dabara adaba .
—
Matiu 4 : 8-11
Ọ dị mwute na ọ bụghị naanị Ekwensu bụ mmụọ ozi nupụụrụ Chineke isi .
N’ oge Noa , ụfọdụ ndị mmụọ ozi “ hapụrụ ebe obibi ha kwesịrị ekwesị ” n’ ezinụlọ Chineke dị n’ eluigwe .
Ha bịara n’ ụwa dị ka mmadụ , ka ha nwee ike iso ụmụ mmadụ nwee mmekọahụ rụrụ arụ .
Ihe a ha mere jọgburu onwe ya n’ ihi na Chineke ekeghị ha ka ha na- alụ nwaanyị .
—
Jud 6 ;
Jenesis 6 : 1-4 ;
1 Pita 3 : 19 , 20
Gịnị meziri ndị mmụọ ọjọọ ahụ ?
Mgbe Chineke wetara iju mmiri zuru ụwa ọnụ iji bibie ndị na- adịghị asọpụrụ ya , ha gbanwere , ghọghachi ndị mmụọ ma laghachi n’ eluigwe .
Ma , Chineke ekweghị ka ha laghachi “ n’ ọnọdụ mbụ ha , ” kama , o wedara ha ala , ma tụba ha “ n’ oké ọchịchịrị , ” nke Baịbụl kpọrọ Tatarọs .
(
2 Pita 2 : 4
) Ndị mmụọ ọjọọ ahụ si otú a mee ka Setan bụ́ Ekwensu na- achị ha .
Setan bụ “ onye na- achị ndị mmụọ ọjọọ . ”
Ọ ‘ na- emekwa onwe ya ka o yie mmụọ ozi nke ìhè . ’
—
Matiu 12 : 24 ;
2 Ndị Kọrịnt 11 : 14
Ihe Baịbụl kwuru gosiri na Alaeze Chineke , bụ́ ọchịchị dị n’ aka Mesaya , malitere ịchị n’ eluigwe n’ afọ 1914 .
Ozugbo Alaeze ahụ malitere ịchị , a chụpụrụ Setan na ndị mmụọ ọjọọ ya n’ eluigwe ma chụda ha n’ ụwa .
Ọ bụ ha na- akpata oké ihe ọjọọ na ịkwa iko juru n’ ụwa a , n’ ihi na ha na- ewe oké iwe .
—
Mkpughe 12 : 9-12
Ma , otú ihe ọjọọ na tigbuo zọgbuo si arị ibe ha elu na- egosi na oge ha agwụwala .
N’ oge na- adịghị anya , ndị mmụọ ọjọọ a obi fere azụ agaghịzi na- enye ụmụ mmadụ nsogbu .
Alaeze Chineke ga- achị ụwa mgbe ọ ga- aghọ paradaịs ruo otu puku afọ .
Ọ chịchaa , a ga- enye ndị mmụọ ọjọọ ahụ obere oge iji nwaa ụmụ mmadụ nke ikpeazụ ya .
E mechaa , a ga- ebibizi ha ruo mgbe ebighị ebi .
—
Matiu 25 : 41 ;
Mkpughe 20 : 1-3 ,
7-10
Otú Ndị Mmụọ Ozi Si Enyere Gị Aka
Baịbụl gosiri na e nwere oge ụfọdụ ndị mmụọ ozi chebere ndị na- efe Chineke iji mezuo uche ya .
(
Abụ Ọma 34 : 7
) Dị ka ihe atụ :
Mgbe Jehova na- ebibi Sọdọm na Gọmọra , ndị mmụọ ozi nyeere onye ezi omume bụ́ Lọt na ezinụlọ ya aka ịgbapụ .
—
Jenesis 19 : 1 ,
15-26
Na Babịlọn oge ochie , mgbe a tụbara ụmụ okorobịa Hibru atọ n’ ime oké ọkụ , Chineke “ zitere mmụọ ozi ya wee napụta ndị ohu ya . ”
—
Daniel 3 : 19-28
Mgbe Daniel onye ezi omume nọchara otu abalị n’ olulu ọdụm ndị agụ ji , o kwuru na ihe zọrọ ya ndụ bụ na ‘ Chineke zitere mmụọ ozi ya wee mechie ọnụ ọdụm ndị ahụ . ’
—
Daniel 6 : 16 ,
22
Ọ dịla anya ndị mmụọ ozi nyeweere ndị na- efe Chineke aka
NDỊ MMỤỌ OZI NYEERE NDỊ KRAỊST OGE MBỤ AKA
E nwere mgbe ndị mmụọ ozi nyeere Ndị Kraịst oge mbụ aka mgbe ọ dị mkpa iji mezuo uche Jehova .
Dị ka ihe atụ :
Otu mmụọ ozi meghere ibo ụzọ nke otu ụlọ mkpọrọ ma gwa ndịozi a tụbara na ya ka ha pụta ma gaa n’ ụlọ nsọ , kwusawakwa ozi ọma .
—
Ọrụ Ndịozi 5 : 17-21
Otu mmụọ ozi gwara Filip onye na- ezisa ozi ọma ka ọ gaa n’ ụzọ ọzara si Jeruselem gawa Geza , ka o zie onye Itiopia gara Jeruselem ife Chineke ozi ọma .
—
Ọrụ Ndịozi 8 : 26-33
Mgbe oge ruru ka ndị na- abụghị ndị Juu ghọọ Ndị Kraịst , onyeisi agha ndị Rom aha ya bụ́ Kọnịliọs hụrụ otu mmụọ ozi n’ ọhụụ .
Mmụọ ozi ahụ gwara ya ka ọ kpọọ Pita onyeozi ka ọ bịa n’ ụlọ ya .
—
Ọrụ Ndịozi 10 : 3-5
Mgbe a tụrụ Pita onyeozi mkpọrọ , otu mmụọ ozi bịara duru ya pụọ n’ ụlọ mkpọrọ ahụ .
—
Ọrụ Ndịozi 12 : 1-11
E nweghị ihe gosiri na Chineke ka na- eji ndị mmụọ ozi arụ ọrụ ebube iji nyere ndị mmadụ aka taa otú ahụ o meere ndị a kọrọ akụkọ ha na Baịbụl .
Ma , Jizọs kwuru banyere oge anyị a , sị : “ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ”
(
Matiu 24 : 14
) Ị̀ ma na ọ bụ ndị mmụọ ozi na- elekọta ọrụ a ndị na- eso ụzọ Kraịst na- arụ taa ?
Ndị mmụọ ozi na- enyere anyị aka ikwusa ozi ọma n’ ụwa niile
Akwụkwọ Mkpughe kwuru na ndị mmụọ ozi ga na- enyere ndị mmadụ aka n’ ụwa niile ịmụta gbasara Jehova Chineke na ihe ọ ga- emere ụmụ mmadụ .
Jọn onyeozi dere , sị : “ M wee hụ mmụọ ozi ọzọ ka ọ na- efegharị n’ etiti eluigwe , o nwekwara ozi ọma ebighị ebi nke bụ́ ozi obi ụtọ ọ ga- ezisara ndị bi n’ ụwa , mba niile na ebo niile na asụsụ niile na ndị niile , o ji oké olu na- asị : ‘ Tụọnụ egwu Chineke , nyekwa ya otuto , n’ ihi na oge awa nke ikpe si n’ aka ya eruwo , n’ ihi ya , feenụ Onye ahụ nke kere eluigwe na ụwa na oké osimiri na isi mmiri niile . ’ ”
(
Mkpughe 14 : 6 , 7
) E nweela ọtụtụ ihe ndị merela n’ oge anyị a na- egosi na ndị mmụọ ozi na- akwado ozi ọma anyị na- ekwusa n’ ụwa niile .
N’ eziokwu , mgbe ọ bụla otu onye mmehie chegharịrị ma laghachikwute Jehova , ‘ ndị mmụọ ozi Chineke na- enwe ọṅụ . ’
—
Luk 15 : 10
Gịnị ka ndị mmụọ ozi ga- eme ma e kwusachaa ozi ọma ?
Mgbe ahụ , ndị mmụọ ozi bụ́ “ ụsụụ ndị agha nọ n’ eluigwe ” ga- akwado Jizọs Kraịst , bụ́ Eze nke ndị eze .
Ha ga- eso ya lụọ “ agha nke oké ụbọchị nke Chineke , Onye Pụrụ Ime Ihe Niile ” n’ Amagedọn .
(
Mkpughe 16 : 14-16 ;
19 : 14-16
) Ọ bụ ndị mmụọ ozi ka Onyenwe anyị Jizọs ga- eji emezu uche Chineke “ mgbe ọ na- abọ ọbọ n’ ahụ́ ndị .
.
.
na- adịghị erube isi n’ ozi ọma banyere Onyenwe anyị Jizọs . ”
—
2 Ndị Tesalonaịka 1 : 7 , 8
N’ ihi ya , ka obi sie gị ike na ndị mmụọ ozi nwere mmasị n’ ebe ị nọ .
Ha chọsiri ike ka ihe dịrị ndị chọrọ ife Chineke mma .
Jehova ejirikwala ha nyere ndị na- efe ya n’ ụwa aka ma mee ka obi sie ha ike ọtụtụ ugboro .
—
Ndị Hibru 1 : 14
N’ ihi ya , e nwere ihe dị ezigbo mkpa onye ọ bụla n’ ime anyị ga- ekpebi .
Anyị ga- ekpebi ma ànyị ga- ege ntị ma rube isi n’ ozi ọma a na- ekwusa n’ ụwa niile taa , ma ọ̀ bụ na anyị agaghị ege ntị .
Ndịàmà Jehova nọ n’ obodo unu ga- enwe obi ụtọ inyere gị aka ka i soro ná ndị Chineke si n’ aka ndị mmụọ ozi na- enyere aka .
Ị̀ Maara ?
Jizọs ò bu n’ uche ịkparị ndị na- abụghị ndị Juu mgbe o mere ihe atụ gbasara “ ụmụ nkịta ” ?
Nwatakịrị ku nwa nkịta n’ aka .
Ọ ga- abụ ndị Grik ma ọ bụ ndị Rom kpụrụ ihe a ( n’ agbata afọ 101 Tupu Oge Ndị Kraịst na afọ 199 Oge Ndị Kraịst )
E nwere otu oge Jizọs nọ na Siria bụ́ obodo ndị Rom na- achị , nke dị ná mpụga ókèala Izrel , otu nwaanyị onye Grik abịakwute ya na- arịọ ya ka o nyere ya aka .
Jizọs meere nwaanyị ahụ ihe atụ .
N’ ihe atụ ahụ , o ji ndị na- abụghị ndị Juu tụnyere “ ụmụ nkịta . ”
N’ Iwu Mozis , a na- ewere nkịta ka anụ na- adịghị ọcha .
(
Levitikọs 11 : 27
) Ma , Jizọs ò bu n’ uche ịkparị nwaanyị onye Grik a na ndị niile na- abụghị ndị Juu ?
Mbanụ .
Ihe Jizọs gwara ndị na- eso ụzọ ya gosiri na ihe ọ na- ekwu bụ na ihe ka ya mkpa n’ oge ahụ bụ inyere ndị Juu aka .
Ọ bụ ya mere o ji meere nwaanyị onye Grik ahụ ihe atụ , sị : “ O zighị ezi iwere nri ụmụaka tụpụrụ ụmụ nkịta . ”
(
Matiu 15 : 21-26 ;
Mak 7 : 26
) Ndị Grik na ndị Rom anaghị eji nkịta egwu egwu .
Ha na nkịta na- ebi n’ ụlọ , ụmụaka ha na nkịta ana-egwurikwa egwu .
N’ ihi ya , mgbe nwaanyị ahụ nụrụ “ ụmụ nkịta , ” o nwere ike ịbụ na o chetara otú ha na nkịta si adị ná mma .
Ọ zaghachiri Jizọs ozugbo , sị : “ Ee , Onyenwe anyị ; ma n’ ezie , ụmụ nkịta na- eri irighiri ihe na- esi na tebụl nna ha ukwu na- adapụsị . ”
Jizọs kelere ya maka okwukwe o nwere , ma gwọọ nwa ya nwaanyị .
—
Matiu 15 : 27 , 28
Ihe Pọl onyeozi kwuru ka ndị na- akwọ ụgbọ mmiri ha nọ na ya ghara ịkwọrọ ya gawa , ò ziri ezi ?
Nnukwu ugbo a tụrụ atụ ( ihe dị ka otu puku afọ na narị itoolu gara aga )
Ebili mmiri nọ na- enye ụgbọ mmiri bu Pọl na- aga Ịtali nsogbu .
Mgbe ha kwụsịtụrụ n’ otu ebe , Pọl onyeozi tụrụ aro ka ha ghara ịkwọrọ ụgbọ ahụ gawa n’ oge ahụ .
(
Ọrụ Ndịozi 27 : 9-12
) È nwere ezigbo ihe mere o ji kwuo ihe a ?
Ndị na- akwọ ụgbọ mmiri n’ oge ochie ma na ịkwọ ụgbọ mmiri n’ osimiri Mediterenian na- adị ize ndụ n’ oge oyi .
A na- ewere ya na e kwesịghị ịna-agba n’ osimiri ahụ malite n’ etiti ọnwa Nọvemba ruo etiti ọnwa Mach .
Ma , ọ bụ n’ ọnwa Septemba ma ọ bụ Ọktoba ka ụgbọ mmiri ahụ bu Pọl onyeozi chọrọ isi n’ osimiri ahụ gbafee .
E nwere ihe otu onye Rom na- ede akwụkwọ dere n’ akwụkwọ ya bụ́
Epitome of Military Science
gbasara ịgba n’ osimiri ahụ
Aha nwoke ahụ bụ Vegetius .
O biri ndụ n’ ihe dị ka otu puku afọ na narị afọ isii gara aga .
O dere , sị : “ Ụfọdụ ọnwa na- adị mma ịgba n’ osimiri ahụ , ụfọdụ anaghị adịcha , e nwekwara ndị a na- ekwesịghị ịgba na ya chaa chaa . ”
Vegetius kwuru na oge dị mma ịgba n’ osimiri ahụ n’ afọ , bụ malite n’ abalị 27 n’ ọnwa Mee ruo n’ abalị 14 n’ ọnwa Septemba .
O kwukwara na oge abụọ ahụ na- adịchaghị mma ịgba n’ osimiri ahụ bụ malite n’ abalị 15 n’ ọnwa Septemba ruo n’ abalị 11 n’ ọnwa Nọvemba nakwa malite n’ abalị 11 n’ ọnwa Mach ruo n’ abalị 26 n’ ọnwa Mee .
Ebe ọ bụ na Pọl na- esikarị n’ osimiri eme njem , ọ ga- abụrịrị na ọ ma gbasara oge ndị a ọ na- adị ize ndụ ịgba n’ osimiri ahụ .
Ọ ga- abụkwa na ọkwọ ụgbọ mmiri ahụ na onye nwe ụgbọ mmiri ahụ ma ihe ndị a , ma ha egeghị Pọl ntị .
Ụgbọ mmiri ha mechara kpuo .
—
Ọrụ Ndịozi 27 : 13-44
Ekweghị M na Chineke Dị
NDỤ M BIRI NA MBỤ
Amụrụ m n’ obodo Sazoni , n’ ebe a na- akpọbu Jaman Demokratik Ripọblik ( ya bụ , GDR ) .
Obi na- adị anyị ụtọ n’ ụlọ anyị n’ ihi na onye ọ bụla hụrụ ibe ya n’ anya .
Ndị mụrụ m kụziiri m ịna-akpa àgwà ọma .
Ọ bụ ndị Kọmunist na- achị obodo anyị .
Ọ bụ ya mere na ọtụtụ ndị nọ na Sazoni ejighị okpukpe kpọrọ ihe .
Ekweghị m na Chineke dị .
Malite mgbe m dị obere ruo mgbe m dị afọ iri na asatọ , m kweere na Chineke adịghị , kwerekwa n’ ihe ndị Kọmunist na- ekwu .
Ọ bụ ihe ndị a m kweere mere m ji eme ihe ọ bụla m na- eme .
Gịnị mere Ọchịchị Kọmunist ji na- amasị m ?
Ọ bụ n’ ihi na ha na- ekwu na mmadụ niile hà .
Ihe ọzọ bụ na m kweere na e kwesịrị ịna-eke ihe niile obodo nwere otú hà nhata , n’ ihi na ọ ga- eme ka a ghara inwe ndị bara oké ọgaranya na ndị ogbenye ọnụ ntụ .
Ọ bụ ya mere m ji banye n’ òtù ndị na- eto eto nke ndị Kọmunist .
Mgbe m dị afọ iri na anọ , m bidoro ịna-atụtụkọta akwụkwọ ndị a tụfuru n’ ụzọ iji dowe gburugburu obodo anyị ọcha .
E mechaa , mụ ewega ha ebe a ga- eji ha rụpụta ihe ọzọ .
Ihe a m na- eme masịrị ndị obodo Aue nke mere ka ndị isi ha nye m asambodo na onyinye iji kelee m .
N’ agbanyeghị na m dị obere , mụ na ọtụtụ ndị ndọrọ ndọrọ ọchịchị obodo anyị a ma ama bịara dị ná mma .
Ọ dị m ka ihe ndị a m na- eme bụ ihe kacha mma m ga- eme ná ndụ nakwa na ihe ga- adịrị m mma n’ ọdịnihu .
Na mberede , ihe niile gbanwere ná ndụ m .
N’ afọ 1989 , mgbidi Belin e ji kewaa Jamani abụọ dara .
Ọchịchị ndị Kọmunist nke na- achị ebe Ọwụwa Anyanwụ Yurop dakwara .
Otu na- emepụ , ọzọ esochie .
M bịara chọpụta na arụrụala juru eju bara abara n’ obodo anyị n’ oge ahụ ndị Kọmunist na- achị .
Dị ka ihe atụ , a na- eme ndị na- akwadoghị ọchịchị Kọmunist ka ndị na- abaghị uru .
Oleekwanụ otú ụdị ihe a si na- eme ?
Ọ̀ bụ na anyị bụ́ ndị Kọmunist ekwughị na e kwesịrị ịna-emeso mmadụ niile otú ha nhata ?
Ọ̀ bụ aghụghọ ka ndị Kọmụnist nọ na- aghọ ndị mmadụ ?
Ezigbo ụjọ jidere m .
M gbanwere ihe m ji ndụ m eme , tinyezie isi n’ ịmụ egwú na ise ihe .
M banyere n’ ụlọ akwụkwọ na- akụzi egwú , buru n’ uche imecha gaa mahadum ma ghọzie onye egwú a zụrụ azụ ma na- esekwa ihe .
M kwụsịrị ịkpa àgwà ọma niile ndị mụrụ m kụziiri m mgbe m bụ nwata .
Ihe kazi m mkpa bụ ikpori ndụ na inwe
ọtụtụ ndị enyi nwaanyị .
Egwú , ise ihe nakwa ibi ndụ otú masịrị m emeghị ka ụjọ na- atụ m kwụsị .
Ihe ndị m na- ese na- egosidị na ụjọ na- atụ m .
M na- ajụ onwe m , sị : ‘ Olee ihe ga- eme n’ ọdịnihu ?
Olee ihe mere anyị ji dị ndụ ? ’
Mgbe m mechara mata azịza ajụjụ ndị a , ha tụrụ m n’ anya .
E nwere otu abalị mụ na ụmụ akwụkwọ ibe m nọ n’ ụlọ akwụkwọ ebe ahụ m na- amụ egwú na- ekwurịta ihe anyị chere ọdịnihu ga- adị ka ya .
Otu nwa akwụkwọ ibe m aha ya bụ Mandy
gwara m ihe ga- enyere m aka .
Nwata nwaanyị a bụ Onyeàmà Jehova .
Ọ gwara m , sị : “ Andreas , ọ bụrụ na ị chọrọ ịmata azịza ajụjụ gị niile gbasara ndụ na ihe ọdịnihu ga- abụ , mụọ Baịbụl . ”
O doghị m anya ma azịza ajụjụ ndị ahụ ọ̀ dịkwa na Baịbụl .
Ma m kpebiri ịmụ Baịbụl .
Mandy gwara m ka m gụọ
Daniel isi nke abụọ
.
Ihe m gụtara ebe ahụ tụrụ m n’ anya .
Amụma ahụ kọwara ike ọchịchị ụwa dị iche iche ndị ga na- akpa ike n’ ụwa ruo taa .
Mandy gosiri m amụma Baịbụl ndị ọzọ kwuru gbasara ọdịnihu .
Emechaala m chọtawa azịza ajụjụ ndị na- echu m ụra .
Ma , ònye dere amụma ndị ahụ ?
Ònye nwere ike ikwu ihe ga- eme n’ ọdịnihu , ya emee kpọmkwem otú ahụ ?
Ọ̀ ga- abụ na e nwere Chineke n’ eziokwu ?
OTÚ BAỊBỤL SI GBANWEE NDỤ M
Mandy gwara otu di na nwunye bụ́ Ndịàmà Jehova ka ha mụwara m Baịbụl .
Aha ha bụ Horst na Angelika .
Ha nyeere m aka ịghọta Okwu Chineke nke ọma .
Achọpụtara m ozugbo na Ndịàmà Jehova bụ naanị okpukpe na- akpọkarị aha Chineke bụ́ Jehova ma na- akụzikwara ya ndị ọzọ .
(
Abụ Ọma 83 : 18 ;
Matiu 6 : 9
) M mụtara na Jehova Chineke kwere nkwa na ụmụ mmadụ ga- adị ndụ ebighị ebi mgbe ọ ga- eme ka ụwa ghọọ paradaịs .
Abụ Ọma 37 : 9
kwuru , sị : “ Ndị nwere olileanya n’ ebe Jehova nọ ga- enweta ụwa . ”
Obi tọrọ m ezigbo ụtọ ịmata na onye ọ bụla gbalịrị na- eme ihe Chineke kwuru ga- adị ndụ ebighị ebi .
Ma , o siiri m ike ịgbanwe ndụ ọjọọ m na- ebi ma biwe ndụ otú Baịbụl kwuru .
Otú ihe si agaziri m n’ ịkụ egwú na ise ihe mere ka isi na- ebu m .
N’ ihi ya , ihe mbụ m kwesịrị ịmụta bụ ịna-adị umeala n’ obi .
Ihe ọzọkwa bụ na ọ dịghịrị m mfe ịkwụsị ịchụ nwaanyị .
Ma , obi dị m ụtọ na Jehova na- enwere ndị na- agba mbọ ime ihe Baịbụl kwuru ndidi , na- emere ha ebere ma na- aghọta ihe ha na ha na- alụ .
Ihe na- ekpebibu ihe m na- eme bụ ihe ndị Kọmunist kwuru nakwa ihe m kweere bụ́ na Chineke adịghị .
Ma ọ bụzi Baịbụl na- agbanwe ndụ m kemgbe ahụ .
Ihe ndị m mụtara mere ka ụjọ na- atụ m gbasara ọdịnihu kwụsị ma mee ka ndụ m nwee isi .
E mere m baptizim n’ afọ 1993 , mụ aghọọ Onyeàmà Jehova .
N’ afọ 2000 , m lụrụ Onyeàmà Jehova ibe m aha ya bụ Tabitha .
Mụ na ya na- ewepụta oge buru ibu enyere ndị mmadụ aka ịghọta ihe Baịbụl na- ekwu .
Otú ọ dịbu m ka ọ dị ọtụtụ ndị anyị na- ezi ozi ọma .
Ha ekweghị na Chineke dị , ha ejighịkwa ihe ndị Kọmụnist na- ekwu egwu egwu .
Obi na- adị m ezigbo ụtọ ma m na- akụziri ha gbasara Jehova .
URU NDỊ M RITERELA
Mgbe m malitere iso Ndịàmà Jehova , ezigbo iwe were ndị mụrụ m .
Ma kemgbe ahụ , ha na- ahụ otú iso Ndịàmà Jehova si mee ka ndụ m ka mma .
Obi dị m ụtọ ugbu a na ha na- agụzi Baịbụl , na- agakwa ọmụmụ ihe Ndịàmà Jehova .
Mụ na nwunye m na- ebi n’ udo n’ ihi na anyị na- agbalị eme ihe Baịbụl kwuru na ndị di na nwunye kwesịrị ịna-eme .
Dị ka ihe atụ , ime ihe Baịbụl kwuru ka di ma ọ bụ nwunye ghara ịkwa iko emeela ka anyị na- adịkwu ná mma .
—
Ndị Hibru 13 : 4
Anaghịzi m echegbu onwe m maka ihe echi ga- abụ .
Obi dị m ụtọ na m nọ n’ ọgbakọ Ndịàmà Jehova , bụ́ ezinụlọ dị n’ otu n’ ụwa niile .
N’ ọgbakọ Ndịàmà Jehova , mmadụ niile ha nhata , enweghị onye ka ibe ya .
Ọ bụ ihe m na- achọ kemgbe ụwa m .
Chineke Kpọrọ Ya “ Nne Ndị Eze ”
WEREGODỊ ya na ị na- ahụ Sera ka ọ rụkatara ọrụ , bilie ka ọ gbatịa úkwù , ya elelie anya ya elu .
Otú o si jiri amamihe na- eduzi ndị na- ejere ha ozi mere ka ha na- enwe obi ụtọ , na- arụsikwa ọrụ ike .
Werekwa ya na ị na- ahụ Sera ka ọ na- ahịọ aka ya , na- achọ ime ka mgbu ọ na- egbu ya kwụsị .
Ọ ga- abụ na ọ dịla anya ọ nọ na- adụchi ebe dọwara adọwa n’ ákwà ụlọikwuu ha ji mere ụlọ .
Obi ya niile dịkwa n’ ọrụ ahụ ọ na- arụ .
Ákwà ahụ e ji ajị ewu mee akaala n’ ihi mmiri na anwụ na- acha ya kemgbe ọtụtụ afọ .
O mekwara ka Sera cheta na ọ dịla anya ha nọ na- akwagharị si n’ otu ebe gaa n’ ebe ọzọ .
Anyanwụ adaala , chi ejiwakwala .
N’ ụtụtụ , Sera nọ na- ele Ebreham
ka ọ na- apụ .
Ma ugbu a , ọ na- ele anya n’ ụzọ ahụ o si pụọ , na- atụ anya ịhụ ya ka ọ na- abata .
Ka o lepụrụ anya hụ di ya ka ọ na- agbadata n’ ugwu dị n’ akụkụ ebe ha bi , ya amụmụwa ọnụ ọchị .
Afọ iri agaala kemgbe Ebreham kpọ nnukwu ezinụlọ ya gafee Osimiri Yufretis , bịarute n’ obodo Kenan .
Sera ji obi ya niile na- akwado di ya ná nnukwu njem a ha na- eme n’ agbanyeghị na ha amaghị ebe ha na- aga .
Ihe mere o ji na- eme ya bụ na ọ ma na Jehova kwere di ya nkwa na ọ ga- esi n’ aka ya mụta nwa a gọziri agọzi nakwa mba .
Sera ọ̀ ga- eso mezuo nkwa a Chineke kwere ?
Sera bụ nwaanyị aga .
Ọ gbaakwala afọ iri asaa na ise ugbu a .
O nwere ike ịna-eche sị : ‘ Olee otú ihe a Jehova kwuru ga- esi eme ebe mụnwa bụ́ nwunye Ebreham bụ nwaanyị aga ? ’
E nweghị onye ọ ga- abụ ya aghara ịdị ya otú ọ dị Sera .
Mgbe ụfọdụ , anyị nwekwara ike ịna-eche , sị : ‘ Olee mgbe nkwa Chineke ga- emezu ? ’
Ọ naghị adịchara anyị mfe inwe ndidi , karịchaa ma ọ bụrụ na e nwere ihe anyị na- atụsi anya ike ka o mee .
Olee ihe anyị ga- amụta n’ okwukwe ezigbo nwaanyị a ?
“ JEHOVA EGBOCHIWO M ”
Ọ dịbeghị anya ezinụlọ ha si Ijipt lọta Kenan .
(
Jenesis 13 : 1-4
) Ha mara ụlọikwuu ha n’ ugwu dị n’ ebe Ọwụwa Anyanwụ Betel ma ọ bụ Lọz dị ka ndị Kenan si akpọ ya .
Sera nwere ike ịnọ n’ elu ugwu ahụ hụ ọtụtụ ebe n’ Ala Nkwa ahụ .
O nwekwara ike ịnọ ebe ahụ hụ obodo ndị Kenan dị iche iche , nakwa ọtụtụ ụzọ e si aga obodo ndị dị anya .
Ma , ihe a niile ọ na- ahụ enweghị nke a ga- eji tụnyere obodo a mụrụ ya .
A mụrụ ya n’ obodo Ọọ .
Ọ bụ otu n’ ime obodo ndị dị na Mesopotamia .
Ọ dị ihe dị ka otu puku kilomita na narị kilomita itoolu ma e si ebe Sera nọ gawa ya .
E nwere ọtụtụ ihe ndị Sera hapụrụ .
Ọ hapụrụ ndị ikwu ya , ihe ndị e ji enyere ndụ aka dị n’ obodo ha mepere emepe , ahịa ha na- ekwo ekwo na ọmarịcha ụlọ ha .
O nwedịrị ike ịbụ na a gbapuru mmiri n’ ụlọ ha .
Ọ bụrụ na anyị chere na Sera na- echeta obodo ya , ya ana-agụ ya agụụ ịlaghachi , ọ pụtara na anyị amaghị onye nwaanyị a na- atụ egwu Chineke bụ .
Mgbe ihe dị ka puku afọ abụọ gachara , Pọl onyeozi si n’ ike mmụọ nsọ dee gbasara okwukwe Sera na Ebreham , sị : “ A sị na ha nọ na- echeta ebe ahụ ha si
pụọ , ha gaara enwe ohere ịlaghachi . ”
(
Ndị Hibru 11 : 8 ,
11 ,
) E nweghị mgbe ihe ndị ahụ Ebreham na Sera hapụrụ gụwara ha agụụ .
A sị na e nwere mgbe ọ gụwara ha , ha gaara ekpebi ịlaghachi n’ ụlọ ha .
Ọ bụrụ na ha laghachiri n’ obodo Ọọ , ihe ùgwù a na- enweghị atụ Jehova nyere ha agaraghị eru ha aka .
Kama ịbụ ndị e ji ama atụ maka okwukwe ha , ha gaara abụ ndị echefuru echefu .
Sera anọghị na- eche gbasara ihe ndị ha hapụrụ , kama , o lekwasịrị anya n’ ihe ndị ha ga- enweta n’ ọdịnihu .
Ọ nọ na- akwado di ya ka ha na- aga ebe ha na- amaghị , na- enye aka na- akwakọta ihe ha ma ha pụwa n’ ebe ha mara ụlọikwuu , ma na- achịkọta ụmụ anụmanụ ha .
N’ ebe ọ bụla ha kwụsịrị , ya enye aka maa ụlọikwuu ha ọzọ .
E nwekwara nsogbu ndị ọzọ o diri .
Jehova chetaghachiiri Ebreham nkwa o kwere ya .
Ma , e nweghi ihe o kwuru gbasara Sera .
—
Jenesis 13 : 14-17 ;
15 : 5-7
N’ ikpeazụ , Sera kpebiri na oge eruola ka ọ gwa Ebreham ihe ọ nọ na- eche ha ga- eme .
Weregodị ya na ị na- ahụ otú ihu dị ya ka ọ na- agwa di ya , sị : “ Lee !
Jehova egbochiwo m ịmụ nwa . ”
Sera gwaziri di ya ka ọ kpọrọ Hega bụ́ nwaanyị na- ejere ya ozi ka ọ mụtara ya nwa .
Chegodị otú obi dị Sera mgbe ọ na- agwa di ya ụdị ihe a .
O nwere ike ịdị anyị ka ihe a Sera sịrị di ya mee adịghị mma .
Ma n’ oge ahụ , nwoke nwere ike ịlụ karịa otu nwaanyị ma ọ bụkwanụ nwee iko nwaanyị ka o nwee ike ịmụta onye ga- anọchi ya .
Ọ̀ ga- abụ na Sera chere na ọ bụ otú ahụ ka Ebreham ga- esi mụta nwa ahụ Chineke kwere ya ná nkwa ?
Ihe ọ sọrọ ya bụrụ , ihe doro anya bụ na Sera dị njikere ime ihe ga- esiri ya ezigbo ike ka di ya mụta nwa .
Gịnị ka Ebreham mere ?
Baịbụl kwuru na o ‘ gere ntị n’ olu Sera . ’
—
Jenesis 16 : 1-3
È nwere ihe Baịbụl kwuru n’ akụkọ a gosiri na ọ bụ Jehova mere ka Sera gwa Ebreham ka ọ kpọrọ Hega ?
Mba .
Kama , Sera kwuru obi ya dị ka mmadụ .
O chere na ọ bụ Chineke mere ka ọ ghara ịmụta nwa nakwa na o nweghị ụzọ ọzọ Chineke ga- esi mee ka di ya mụta nwa ma ọ́ bụghị site na nwaanyị ọzọ .
Otú a Sera chere a ga- esi mụta nwa ahụ ga- akpatara ya nsogbu .
Ma , o gosiri na ọ naghị eche gbasara onwe ya naanị .
Ọ̀ bụ na ọ tụghị anyị n’ anya na Sera mere ihe na- agaghị abara naanị ya uru n’ ụwa a ọtụtụ ndị na- achọkarị ihe ga- abara naanị ha uru ?
Anyị na- eṅomi Sera ma ọ bụrụ na ihe ka anyị mkpa ná ndụ bụ ime uche Chineke .
“ Ị CHỊRỊ ỌCHỊ ”
Ebreham na Hega mechara nwee mmekọahụ , Hega adịrị ime .
Mgbe Hega matara na ya dị ime , o chere na ya dịzi mkpa karịa Sera .
Ọ maliteziri ileda nne ya ukwu anya .
Ihe a abụtụdịghị ihe Sera tụrụ
anya ya .
Baịbụl kwuru na Sera bidoro imesi Hega ike .
Ma , Baịbụl agwaghị anyị otú o si mee ya .
Ebreham na Chineke kwadokwara ihe ahụ o mere .
Hega mechara mụọ nwa nwoke , ha agụọ ya Ishmel .
(
Jenesis 16 : 4-9 ,
16
) Mgbe ọzọ Baịbụl kwuru na Jehova ziri Ebreham ozi , Sera dịzi afọ iri asatọ na itoolu , Ebreham adịrị afọ iri itoolu na itoolu .
Ozi Jehova ziri ha n’ oge a tọgburu ha atọgbu .
Na nke ugbu a , Jehova kwere enyi ya bụ́ Ebreham nkwa na ọ ga- eme ka ụmụ ya mụbaa .
Chineke gụgharịrị ya aha .
Ihe e ji mara ya kemgbe bụ Ebram .
Ma Jehova gbanwere aha ya ka ọ bụrụzie Ebreham , nke pụtara , “ Nna nke Ìgwè Mba Dị Iche Iche . ”
Ọ bụzi ugbu a ka Jehova mere ka a mata ihe ga- abụ ọrụ Sera n’ imezu uche ya .
Ọ gbanwere aha ya bụ́ Seraị , nke nwere ike ịpụta “ Onye Na- ese Okwu , ” ka ọ bụrụzie Sera , bụ́ aha e ji mara ya taa .
Gịnị ka Sera pụtara ?
Ọ pụtara “ Nne Ndị Eze . ”
Jehova kọwara ihe mere o ji nye ezigbo nwaanyị a aha ahụ .
Ọ sịrị : “ M ga- agọzi ya , m ga- emekwa ka ọ mụọrọ gị nwa nwoke ; m ga- agọzi ya , ọ ga- aghọkwa mba dị iche iche ; ọ bụ n’ ahụ́ ya ka ndị eze na- achị ndị dị iche iche ga- esikwa pụta . ”
—
Jenesis 17 : 5 ,
15 , 16
Ọ bụ nwa nwoke Sera ga- amụtara Ebreham ka Jehova ga- esi n’ aka ya gọzie mba niile .
Aha Chineke kwuru ka a gụọ nwa ahụ bụ Aịzik .
Ọ pụtara “ Ọchị . ”
Mgbe mbụ Chineke gwara Ebreham na Sera ga- amụta nwa nke ya , Ebreham ‘ gburu ikpere n’ ala , kpudo ihu n’ ala , malite ịchị ọchị . ’
(
Jenesis 17 : 17
) Ihe a Jehova kwuru juru Ebreham anya , meekwa ya ezigbo obi ụtọ .
(
Ndị Rom 4 : 19 , 20
) Gịnịkwanụ ka Sera mere ?
Obere oge e zichara Ebreham ozi ahụ , ndị ikom atọ ha na- amaghị bịara n’ ebe ha mara ụlọikwuu .
Ha bịara mgbe anyanwụ na- achasi ike .
Di na nwunye a merela agadi pụtara ozugbo ka ha nabata ndị a bịara na nke ha .
Ebreham gwara Sera , sị : “ Mee ọsọ ọsọ !
Mata ihe ọ̀ tụ̀ tụ̀ sia ntụ ọka atọ e gwere nke ọma , gwọọ ya , mee achịcha . ”
Ile mmadụ ọbịa n’ oge ahụ abụghị obere ọrụ .
Ebreham ahapụghịrị Sera ọrụ ahụ niile .
Ọ gara ozugbo ka o gbuo nwa oké ehi , ma kwadebe ihe oriri na ihe ọṅụṅụ .
(
Jenesis 18 : 1-8
) “ Ndị ikom ” ahụ bụ ndị mmụọ ozi .
Ọ ga- abụ ihe a merenụ ka Pọl onyeozi bu n’ obi mgbe o dere , sị : “ Unu echefula ile ọbịa , n’ ihi na site na ya , ụfọdụ lere ndị mmụọ ozi ọbịa n’ amaghị ama . ”
(
Ndị Hibru 13 : 2
) Ì nwere ike ịna-ele ọbịa ka Ebreham na Sera ?
Sera ejighị ile ọbịa egwu egwu
Otu n’ ime ndị mmụọ ozi ahụ kweghachiri Ebreham nkwa ahụ Chineke kwere ya na Sera ga- amụrụ ya nwa nwoke .
Mgbe ọ na- ekwu ihe a , Sera nọ n’ ụlọikwuu ya , ebe mmadụ na- agaghị ahụ ya , na- ege ntị .
Sera chewara otú agadi nwaanyị dị ka ya ga- esi mụọ nwa , ya eyie ya ihe na- agaghị ekwe omume , ya adapụ n’ ọchị .
Ọ gwawara onwe ya , sị : “ Ugbu a m kaworo nká , m̀ ga- enwe obi ụtọ n’ ezie , onyenwe m emewokwa agadi ? ”
Mmụọ ozi ahụ jụrụ Sera ajụjụ mere ka o chee echiche .
Ọ jụrụ ya , sị : “ Ọ̀ dị ihe nyịrị Jehova ? ”
Ihe Sera mere ozugbo ahụ bụ ihe onye ọ bụla n’ ime anyị nwere ike ime .
Ụjọ jidere ya , ya amalite ịgọ agọ .
Ihe pụziri ya n’ ọnụ bụ : “ Achịghị m ọchị ! ”
Mmụọ ozi ahụ asị ya : “ Ee e !
kama ị chịrị ọchị . ”
—
Jenesis 18 : 9-15
Ọchị Sera chịrị ò gosiri na o nweghị okwukwe ?
Mbanụ .
Baịbụl kwuru , sị : “ Ọ bụkwa okwukwe ka Sera ji nweta ike ịtụrụ ime mkpụrụ nke afọ , ọbụna mgbe ọ gafere oge ịmụ nwa , ebe o weere onye ahụ nke kwere nkwa n’ onye kwesịrị ntụkwasị obi . ”
(
Ndị Hibru 11 : 11
) Sera ma Jehova nke ọma , ọ makwa na Jehova ga- emezuli nkwa ọ bụla o kwere .
Anyịnwakwa kwesịrị inwe okwukwe siri ike ka Sera .
Anyị kwesịrị ịgbalị mụọ Baịbụl ka anyị matakwuo Chineke nke ọma .
Ka anyị na- amụtakwu gbasara ya , anyị ga- ahụ na okwukwe Sera nwere n’ ebe ọ nọ kwesịrị ekwesị .
N’ eziokwu , Jehova na- emezu ihe ọ bụla o kwere ná nkwa .
Mgbe ụfọdụ , otú ọ ga- esi emezu nkwa ya nwere ike ịtụ anyị n’ anya nke na anyị nwere ike ịchịwa ọchị .
“ GEE NTỊ N’ OLU YA ”
Jehova gọziri Sera maka okwukwe ya na- enweghị atụ
Mgbe Sera gbara afọ iri itoolu , ihe ọ na- atụ anya ya kemgbe ọ lụrụ di mechara mee .
Ọ mụtaara di ya
ọ hụrụ n’ anya nwa nwoke mgbe di ya gbara otu nari afọ .
Ebreham gụrụ nwa ahụ Aịzik ma ọ bụ “ Ọchị , ” otú ahụ Chineke gwara ya .
Weregodị ya na ị na- ahụ Sera ka ọ na- achị ọchị n’ agbanyeghị na ezigbo ike gwụrụ ya n’ ihi na ọ ka mụchara nwa .
Ọ sịrị : “ Chineke emeworo m ihe ọchị : onye ọ bụla nụrụ banyere ya ga- esoro m chịa ọchị . ”
(
Jenesis 21 : 6
) Ọ ga- abụrịrị na nwa a Jehova mere ka ọ mụta mere ka obi na- atọ ya ụtọ mgbe niile ọ dị ndụ .
Ma , o mere ka o nwekwuo ọrụ ọ ga- arụ .
Mgbe Aịzik gbara afọ ise , ha meere ya oké oriri mgbe a kwụsịrị ya ara .
Ma , e nwere nsogbu dịnụ .
Baịbụl kwuru na Sera nọ “ na- ahụ ” na Ishmel na- achọ Aịzik okwu .
Ishmel bụ́ nwa Hega , onye dị afọ iri na itoolu nọ na- eme Aịzik akaje .
Ọ bụghị egwuregwu ka ọ na- egwusa Aịzik .
Ọ bụ ya mere Pọl onyeozi ji mechaa si n’ ike mmụọ nsọ dee na ọ bụ mkpagbu ka Ishmel na- akpagbu Aịzik .
Sera ma na ihe a Ishmel na- eme ga- akpatara Aịzik nwa ya ezigbo nsogbu .
Ọ makwa na e nwere ọrụ pụrụ iche Aịzik ga- arụ iji mezuo uche Jehova .
N’ ihi ya , ọ katara obi gwa Ebreham okwu .
Ọ gwara ya ka ọ chụpụ Hega na Ishmel .
—
Jenesis 21 : 8-10 ;
Ndị Galeshia 4 : 22 , 23 ,
29
Gịnị ka Ebreham mere ?
Baịbụl sịrị : “ Ihe ahụ wutere nnọọ Ebreham n’ ihi nwa ya . ”
Ọ hụrụ Ishmel n’ anya .
Obi nwa ekweghị ya mee ihe ahụ .
Ma Jehova ma ihe ka mma Ebreham kwesịrị ime .
Baịbụl sịrị : “ Chineke wee sị Ebreham : ‘ Ekwela ka ihe ọ bụla Sera na- agwa gị banyere nwa okoro ahụ nakwa banyere ohu gị nwaanyị wute gị .
Gee ntị n’ olu ya , n’ ihi na ihe a ga- akpọ mkpụrụ gị ga- esi n’ Aịzik . ’ ”
Jehova mere ka obi sie Ebreham ike na ya ga- elekọta Hega na nwa ya .
Ebreham mere ihe Chineke gwara ya .
—
Jenesis 21 : 11-14
Sera bụ ezigbo nwaanyị .
O mere ka Ebreham zuo ezuo .
Ọ naghị agwa di ya naanị ihe ọ chọrọ ịnụ .
Oge ọ chọpụtara na e nwere nsogbu nwere ike imebiri ezinụlọ ha ihe , ọ gwara di ya okwu n’ ezoghị ọnụ .
Anyị ekwesịghị iche na otú o si gwa di ya okwu n’ ezoghị ọnụ pụtara na ọ naghị akwanyere di ya ùgwù .
A sị ka e kwuwe , Pita onyeozi , bụ́ onye lụrụ nwaanyị , mechara kwuo na Sera bụ nwaanyị e ji ama atụ nke kwanyeere di ya ùgwù nke ukwuu .
(
1 Ndị Kọrịnt 9 : 5 ;
1 Pita 3 : 5 , 6
) N’ eziokwu , ọ gaghị abụ ùgwù ka Sera kwanyeere di ya ma a sị na ọ gbara nkịtị , n’ ihi na ịgba nkịtị gaara emebiri ma di ya ma ndị ezinụlọ ya ezigbo ihe .
Sera ji obiọma kwuo ihe o kwesịrị ikwu .
Ọtụtụ ụmụ nwaanyị lụrụ di na- amụta ihe n’ ihe a Sera mere .
Ha na- amụta otú ha ga- esi jiri nkwanye ùgwù na- agwa di ha okwu .
Mgbe ụfọdụ , o nwere ike ịdị ụfọdụ ụmụ nwaanyị ka Jehova gwa di ha ka ha gee ha ntị otú ahụ o meere Sera .
Ma , ọ dị ha otú ahụ , ha kwesịrị inwe okwukwe , ịhụnanya , na ndidi ka Sera .
Jehova kwuru na Sera ga- abụ “ Nne Ndị Eze , ” ma o meghị ka ọ chọwa ka e mewe ya ka nwunye eze
Ọ bụ eziokwu na Jehova kwuru na Sera ga- abụ “ Nne Ndị Eze , ” o meghị ka Sera chọọ ka e emewe ya ka nwunye eze .
Ka a sịkwa ihe mere na n’ oge ọ nwụrụ , mgbe ọ dị otu narị afọ na iri abụọ na asaa , Ebreham malitere ‘ ịkwara ya ákwá arịrị na ibere ya ákwá . ’
Jenesis 23 : 1 , 2
) Ọnwụ nwunye ọma ya wutere ya nke ukwuu .
O dokwara anya na o wutere Jehova .
Ọ bụ ya mere ọ ga- eji akpọlite ya n’ ọnwụ mgbe ụwa ga- aghọ paradaịs .
Sera na ndị niile na- eṅomi okwukwe ya ga- adị ndụ ebighị ebi n’ ọdịnihu .
—
Jọn 5 : 28 , 29
Gịnị Ka Baịbụl Kwuru ?
Ò nwere mgbe udo ga- adị ebe niile n’ ụwa ?
Gịnị ka ị ga- aza ?
O nwere ike
Mgbe Jizọs Kraịst ga- achịwa ụwa , ‘ udo ga- adị ebe niile ruo mgbe ọnwa na- agakwaghị adị , ’ ya bụ , ruo mgbe ebighị ebi .
—
Abụ Ọma 72 : 7
Olee ihe ọzọ anyị ga- amụta na Baịbụl ?
A ga- ebibi ndị ajọ omume n’ ụwa , ndị ezi omume ana-enwezi “ obi ụtọ dị ukwuu n’ ihi udo nke zuru ebe niile . ”
—
Abụ Ọma 37 : 10 , 11
Chineke ga- eme ka a kwụsị ịlụ agha n’ ụwa .
—
Abụ Ọma 46 : 8 , 9
Obi ò nwere ike iru mmadụ ala taa ?
Ụfọdụ ndị na- ekwu .
.
.
na obi enweghị ike iru mmadụ ala ebe ọ bụ na ahụhụ na mmegbu ka juru n’ ụwa .
Gịnị ka i chere ?
Ndị ha na Chineke dị ná mma ga- enweli “ udo nke Chineke nke karịrị echiche niile ” ugbu a .
—
Ndị Filipaị 4 : 6 , 7
Chineke kwuru na ya ga- akwụsị ahụhụ na mmegbu juru n’ ụwa ma ‘ mee ka ihe niile dị ọhụrụ . ’
—
Mkpughe 21 : 4 , 5
Obi nwere ike iru anyị ala ma anyị mara “ mkpa ime mmụọ ” anyị , ya bụ , ma anyị jiri ife Chineke kpọrọ ihe .
—
Matiu 5 : 3
Gụọ Isiokwu Ndị Ọzọ n’ Ịntanet
Mmadụ Ò kwesịrị Inwe Okpukpe Ọ Nọ na Ya ?
( Gaa n’ ebe e dere IHE BAỊBỤL NA- AKỤZI pịa ebe e dere > AJỤJỤ NDỊ BAỊBỤL ZARA )
Ụlọ Nche , Nke 6 2017
Olee Onyinye Kacha Onyinye Niile ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị na Magazin A
Okwu Mmalite
OLEE IHE I CHERE ?
Olee onye kacha enye onyinye ma n’ eluigwe ma n’ ụwa ?
“ Ezi onyinye ọ bụla na onyinye ọ bụla zuru okè si n’ elu bịa , n’ ihi na ọ na- esi n’ aka Nna nke ìhè eluigwe abịa . ”
—
Jems 1 : 17
a kwuru otú anyị ga- esi egosi na obi dị anyị ụtọ maka otu onyinye kacha onyinye niile Chineke nyere anyị .
“ Ọ Bụ Onyinye Kacha Mma E Nyetụrụla M ”
Ihe a bụ ihe otu nwata nwaanyị dị afọ iri na atọ kwuru mgbe mmadụ nyere ya obere nkịta .
Otu nwaanyị ịchụ nta ego doro anya kwuru na kọmputa papa ya nyere ya mgbe ọ nọ n’ ụlọ akwụkwọ sekọndrị mere ka ndụ ya ka mma .
Otu nwoke lụrụ nwaanyị ọhụrụ kwuru na onyinye kachanụ e nyetụrụla ya bụ kaadị nwunye ya ji aka ya mee , nke o nyere ya n’ ụbọchị ha na- echeta otu afọ ha gbara akwụkwọ .
N’ afọ ọ bụla , ndị mmadụ na- eji oge buru ibu agbalị ịchọta onyinye ha chere kacha mma ha ga- enye enyi ha ma ọ bụ nwanne ha n’ oge a na- eme ememme pụrụ iche .
Ọtụtụ n’ ime ha ga- enwekwa mmasị ka ndị ha nyere onyinye kwuo ụdị ihe ahụ ụfọdụ ndị kwuru na paragraf bu nke a ụzọ .
Gịnwa kwanụ ?
Ị̀ ga- achọ inye mmadụ onyinye ga- eme ya obi ụtọ ma ọ bụkwanụ ka mmadụ nye gị onyinye ga- eme gị obi ụtọ ?
Ihe mere inye mmadụ onyinye ji magbuo onwe ya abụghị naanị na ọ ga- eme onye e nyere ya obi ụtọ , kamakwa , ọ na- eme ka onye nyere onyinye ahụ nweekwa obi ụtọ .
A sị ka e kwuwe , Baịbụl sịrị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) N’ eziokwu , onye nyere mmadụ onyinye na- enwekwu obi ụtọ ma onye o nyere ya jiri ya kpọrọ ihe .
Oleezi ihe ị ga- eme ka onyinye i nyere mmadụ mee ma gịnwa ma onye i nyere ya ezigbo obi ụtọ ?
Ọ bụrụ na o siere gị ike ịmata onyinye kacha mma ị ga- enye mmadụ , gịnị ga- enyere gị aka inye onye ahụ ihe ga- eme ya obi ụtọ ?
Mbọ Ndị Mmadụ Na- agba Ịchọta Onyinye Kacha Mma
Mmadụ ịmata onyinye kacha mma ọ ga- enye mmadụ abụghị obere ọrụ .
A sịdị kwuwe , ọ bụ onye e nyere onyinye ga- ekwu ma onyinye ahụ ọ̀ baara ya uru ma ọ bụ na ọ baghịrị ya uru .
Ihe ọzọ bụ na ihe e nyere otu onye ya adị ya mma nwere ike ọ gaghị adị onye ọzọ mma .
Dị ka ihe atụ , e nye onye na- eto eto ihe dị ka ekwentị ọgbara ọhụrụ , o nwere ike ịdị ya ka è nyela ya ụwa niile .
Ma onye toro eto nwere ike inwe ezigbo obi ụtọ ma e nye ya ihe dị ka ihe olu nne ya ochie ji kpọrọ ihe .
N’ obodo ụfọdụ , onyinye kacha amasị ma nwata ma okenye bụ ego , n’ ihi na ọ ga- eme ka onye e nyere ya jiri ya mee ihe dị ya mma .
N’ agbanyeghị na ịmata onyinye kacha mma a ga- enye mmadụ anaghị adịcha mfe , ike anaghị agwụ ọtụtụ ndị ma ha chọwa ihe kacha mma ha ga- enye onye ha hụrụ n’ anya .
Ọ bụ eziokwu na ọ bụghị mgbe niile ka anyị ga- amatali onyinye kacha mma anyị ga- enye mmadụ , ma e nwere ihe ndị anyị ga- eburu n’ obi nwere ike inyere anyị aka .
Ka anyị leba anya n’ ihe anọ n’ ime ha .
Ihe na- agụkarị onye ahụ .
Otu nwoke bi na Belfast , nke dị n’ Ebe Ugwu Ayaland kwuru na ígwè e nyere ya mgbe ọ dị ihe dị ka afọ iri ma ọ bụ iri na otu bụ onyinye kacha mma e nyetụrụla ya .
Maka gịnị ?
Ọ sịrị , “ Ọ na- agụsi m ike inwe ígwè . ”
Ihe ahụ o kwuru gosiri na ihe na- agụ mmadụ nwere ike ime ka ihe e nyere ya mee ya obi ụtọ ma ọ bụ ghara ime ya obi ụtọ .
N’ ihi ya , chee gbasara onye ị chọrọ inye onyinye .
Gbalịa chọpụta ihe o nwere ike iji kpọrọ ihe , n’ ihi na ọ bụ ihe mmadụ ji kpọrọ ihe na- agụkarị ya .
Dị ka ihe atụ , ndị mpa nnukwu na ndị mma nnukwu anaghị eji ha na ụmụ ha ịnọrị egwu egwu .
O nwere ike
ịna-agụ
ha agụụ ịna-ahụ ụmụ ha na ụmụ ụmụ ha mgbe mgbe .
Ọ bụrụ na ndị ezinụlọ ha na- eme , ha gụrụ gụrụ , ha na ụmụ ha agaa leta ndị mụrụ ha ma ọ bụkwanụ kpọrọ ha mee mkpapụ , o nwere ike ịtọgbu ha atọgbu karịa onyinye ọ bụla ọzọ a ga- enye ha .
Ihe ga- enyere mmadụ aka ịmata ihe na- agụ onye ọzọ bụ ịna-ege ntị nke ọma .
Baịbụl gwara anyị ka anyị na- anụ ihe ngwa ngwa , ma ghara ịna-ekwu okwu ngwa ngwa .
(
Jems 1 : 19
) Gị na ndị enyi gị ma
ọ bụ ụmụnne gị na- akparịta ụka , gee ha ntị nke ọma ka ị mara ma ị̀ ga- achọpụta ihe na- amasị ha na ihe na- anaghị amasị ha .
Ọ bụrụ na ị chọpụta ihe na- amasị ha , i nweziri ike inye ha onyinye ga- eme ha ezigbo obi ụtọ .
Ihe dị onye ahụ mkpa .
Mmadụ nwere ike iji obere ihe e nyere ya kpọrọ oké ihe ma ọ bụrụ na o nwere mkpa o gbooro ya .
Ma , olee otú ị ga- esi ama ihe dị onye ọzọ mkpa ?
O nwere ike ịdị ka otú kacha mfe isi mata ihe dị onye ị chọrọ inye onyinye mkpa bụ ịjụ ya ihe ọ chọrọ .
Ma , ọtụtụ anaghị achọ ka onye ha chọrọ inye ihe mara na ha chọrọ inye ya ihe .
Ha na- achọkarị inye mmadụ onyinye dị mma onye ahụ na- atụghị anya ya .
Ihe ọzọkwa bụ na ndị mmadụ nwere ike ịna-ekwu ihe ndị na- amasị ha na ihe ndị na- anaghị amasị ha , ma ọtụtụ mgbe , ọ na- esiri ha ike ịgwa mmadụ ihe bụ́ mkpa ha .
N’ ihi ya , na- eleru anya ala ka i nwee ike ịchọpụta ihe ndị nwere ike ịdị onye ahụ mkpa .
Jụọ onwe gị ma onye ahụ ọ̀ ka na- eto eto ka ò meela agadi .
Ọ̀ lụọla di ma ọ bụ nwunye ?
Ya na di ma ọ bụ nwunye ya hà gbara alụkwaghịm ?
Di ma ọ bụ nwunye ya ọ̀ dị ndụ ka ọ̀ nwụọla ?
Ọ̀ na- arụ ọrụ ka ọ̀ laala ezumike nká ?
Chezie echiche ihe i nwere ike inye onye ahụ , ga- egboro ya mkpa ya .
Ọ bụrụ na ị chọrọ ịghọta ihe dị onye ị chọrọ inye onyinye mkpa , jụọ ndị nọtụrụla n’ ụdị ọnọdụ onye ahụ nọ na ya .
Ha nwere ike ịgwa gị ihe na- adị ndị nọ n’ ụdị ọnọdụ ahụ mkpa nke ọtụtụ ndị na- amaghị .
I mee ya , o nwere ike ime ka i nye onye ahụ ihe ga- adị ya mkpa nke na- agaghị agbata ọtụtụ ndị n’ uche .
Oge e nyere ya .
Baịbụl sịrị : ‘ Lee nnọọ ka okwu e kwuru n’ oge ya si dị mma ! ’
(
Ilu 15 : 23
) Ihe a Baịbụl kwuru gosiri na oge anyị ji kwuo ihe ụfọdụ nwere ihe o mere .
Ọ bụkwa otú ahụ ka ọ dị n’ ihe gbasara inye mmadụ onyinye .
Otú ahụ okwu e kwuru n’ oge kwesịrị ekwesị nwere ike ime onye a gwara ya ezigbo obi ụtọ ka ihe e nyere mmadụ n’ oge kwesịrị ekwesị nwere ike ime onye ahụ ezigbo obi ụtọ .
Oge ụfọdụ ndị na- ejikarị enye ibe ha onyinye bụ mgbe enyi ha na- agba akwụkwọ , mgbe onye na- eto eto na- agụcha akwụkwọ ma ọ bụ mgbe di na nwunye na- atụ anya ịmụ nwa ọhụrụ ha .
Ụfọdụ ndị na- eme , n’ afọ ọ bụla , ha edepụta ememme ndị pụrụ iche ha na- atụ anya a ga- eme n’ afọ na- eso ya .
Ọ na- emezi ka ha nwee oge ịchọta onyinye ga- adaba adaba n’ oge ememme nke ọ bụla .
*
N’ eziokwu , i kwesịghị ichewa ka oge emmeme ruo tupu gị enye mmadụ onyinye .
E nweghị oge i nyere mmadụ ihe , gị aghara inwe obi ụtọ .
Ma , i kwesịkwara ịkpachara anya .
Dị ka ihe atụ , ọ bụrụ na e nweghị ihe doro anya mere nwa okorobịa ji nye nwa agbọghọ onyinye , nwa agbọghọ ahụ nwere ike chewe na o ji ya na- agwa ya na ọ chọrọ ka ha kpawa .
Ọ bụrụ na ọ bụghị ihe nwa okorobịa ahụ bu n’ obi , ụdị onyinye ahụ were ike ịkpata nsogbu .
Ọ bụ ihe a mere anyị ga- eji leba anya n’ ihe ọzọ dị mkpa , ya bụ́ , ihe onye na- enye onyinye bu n’ obi .
Ihe onye na- enye onyinye bu n’ obi .
Ihe atụ ahụ anyị mere gosiri na ọ dị mma mmadụ ibu ụzọ chee gbasara ihe onye ọ chọrọ inye onyinye ga- eche n’ obi ya .
Ihe ọzọkwa bụ na
onye na- enye onyinye
ahụ kwesịkwara ichebara ihe
yanwa
bu n’ obi echiche .
N’ agbanyeghị na ụfọdụ ndị nwere ike iche na ha bu ezigbo ihe n’ obi na- enye onyinye , ọtụtụ ndị na- enye onyinye n’ oge ememme pụrụ iche n’ afọ n’ ihi na ndị ọzọ na- enye .
Ebe ndị ọzọ na- enye ihe n’ ihi na ha chọrọ ka e nyekwa ha ma ọ bụ ka e menyere ha .
Gịnị ka ị ga- eme iji buru ezigbo ihe n’ obi na- enye onyinye ?
Baịbụl sịrị : “ Ka ihe niile unu na- eme bụrụ n’ ịhụnanya . ”
(
1 Ndị Kọrịnt 16 : 14
) Ọ bụrụ na ihe mere i ji nye mmadụ onyinye bụ n’ ihi na ị hụrụ ya n’ anya ma ọ bụ na ị chọrọ inyere ya aka , o yikarịrị ka ọ̀ ga- eji obi ụtọ anabata ya , gịnwa enweekwa ezigbo obi ụtọ .
Mgbe ọ bụla i ji obi gị niile nye mmadụ ihe , ị na- eme Nna anyị nke eluigwe obi ụtọ .
Pọl onyeozi jara Ndị Kraịst nọ na Kọrịnt mma mgbe ha ji obi ha niile nye onyinye iji nyere Ndị Kraịst ibe ha nọ na Judia aka ná nsogbu ha .
Ọ gwara ha ,
sị : “ Chineke hụrụ onye na- eji obi ụtọ enye ihe n’ anya . ”
—
2 Ndị Kọrịnt 9 : 7
Ichebara ihe ndị a anyị tụlerela echiche nwere ike inyere gị aka inye ndị ọzọ onyinye ga- eme ha obi ụtọ .
E nwere ihe jikọrọ ihe ndị a anyị tụlere na ihe Chineke mere iji nye anyị onyinye kacha onyinye niile .
Anyị na- agba gị ume ka ị gụọ isiokwu na- esonụ ka ị chọpụta ihe onyinye ahụ bụ .
Baịbụl sịrị : “ Ezi onyinye ọ bụla na onyinye ọ bụla zuru okè si n’ elu bịa , n’ ihi na ọ na- esi n’ aka Nna nke ìhè eluigwe abịa . ”
(
) Amaokwu a na- ekwu na Nna anyị nke eluigwe bụ́ Jehova Chineke na- emesapụ aka .
Ma , n’ ime onyinye niile o nyerela ụmụ mmadụ , e nwere otu nke kachanụ .
Olee nke ọ bụ ?
Jizọs gwara anyị nke ọ bụ na
Jọn 3 : 16
.
Ọ sịrị : “ Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
Onyinye a Chineke nyere anyị Ọkpara ọ mụrụ naanị ya bụ onyinye kachanụ onye ọ bụla n’ ime anyị nwere ike inweta , n’ ihi na ọ ga- eme ka anyị nwere onwe anyị pụọ n’ aka mmehie , ịka nká na ọnwụ .
(
Abụ Ọma 51 : 5 ;
Jọn 8 : 34
) E nweghị ihe anyị ga- emeli n’ onwe anyị iji nwere onwe anyị .
Ma , n’ ihi na Chineke hụrụ anyị n’ anya nke ukwuu , o nyere anyị ihe ga- eme ka anyị nwere onwe anyị .
Jehova Chineke nyere anyị Ọkpara ọ mụrụ naanị ya bụ́ Jizọs Kraịst ka ọ bụrụ ihe mgbapụta .
O si otú ahụ mee ka ụmụ mmadụ bụ́ ndị na- erubere ya isi nwee olileanya ịdị ndụ ebighị ebi .
Ma , gịnị bụ ihe mgbapụta ?
Gịnị mere o ji dị mkpa ?
Oleekwa otú ọ ga- esi abara anyị uru ?
Ihe mgbapụta bụ ụgwọ a kwụrụ iji zụtaghachi ihe furu efu ma ọ bụ iji gbapụta ihe e ji eji .
Baịbụl gosiri na nne na nna anyị mbụ bụ́ Adam na Iv enweghị mmehie mgbe e kere ha , ha nwekwara olileanya na ha na ụmụ ha ga- amụta ga- adị ndụ ebighị ebi na paradaịs .
(
Jenesis 1 : 26-28
) Ọ dị mwute na ha nupụụrụ Chineke isi , si otú ahụ tụfuo olileanya ahụ ha nwere ma ghọọ ndị mmehie .
Gịnị ka ihe a ha mere kpatara ?
Baịbụl sịrị : “ Mmehie si n’ aka otu mmadụ bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
(
Ndị Rom 5 : 12
) Adam nyefere ụmụ ya mmehie na ọnwụ , kama inyefe ha ndụ zuru okè .
A chọọ ịgbapụta ihe , ihe mgbapụta a ga- akwụ na ihe e tụfuru ga- aharịrị .
Mgbe Adam kpachaara anya nupụrụ Chineke isi , o mehiere Chineke , si otú ahụ tụfuo ndụ ya , ya bụ , ndụ mmadụ zuru okè .
Baịbụl kwuru na mmehie ahụ Adam mere mere ka ụmụ ya bụrụ ohu mmehie na ọnwụ .
N’ ihi ya , a ga- ejikwa ndụ mmadụ zuru okè , ya bụ , ndụ Jizọs , chụọ àjà ka e nwee ike ime ka ụmụ mmadụ nwere onwe ha n’ aka mmehie na ọnwụ .
(
Ndị Rom 5 : 19 ;
Ndị Efesọs 1 : 7
) Ọ bụ n’ ihi na Chineke ji aka ya kwụọ ihe mgbapụta ahụ mere anyị ji nwee olileanya ịdị ndụ ebighị ebi n’ elu ụwa mgbe ọ ga- aghọ paradaịs .
Ihe a ka Adam na Iv tụfuru .
—
Mkpughe 21 : 3-5
Ebe ọ bụ na ihe mgbapụta ahụ Chineke nyere anyị ga- eme ka anyị nwee ike ịdị ndụ ebighị ebi , o doro anya na ọ bụ ya bụ onyinye kachanụ e nyetụrụla anyị .
Iji ghọta ihe mere o ji bụrụ ‘ onyinye zuru okè , ’ ka anyị hụ otú o si daba n’ ihe ndị ahụ anyị kwuru n’ isiokwu bu nke a ụzọ nke na- eme ka onyinye mee mmadụ obi ụtọ .
O mezuru ihe na- agụ anyị .
E kere ụmụ mmadụ ka ịdị ndụ ebighị ebi na- agụsi ha agụụ ike .
(
Ekliziastis 3 : 11
) Ọ bụ eziokwu na anyị agaghị enyeli onwe anyị ndụ ebighị ebi , ma , n’ ihi ihe mgbapụta ahụ , anyị nwere ike ịdị ndụ ebighị ebi .
Baịbụl kwuru , sị : “ N’ ihi na ụgwọ ọrụ nke mmehie na- akwụ bụ ọnwụ , ma onyinye nke Chineke na- enye bụ ndụ ebighị ebi site n’ aka Kraịst Jizọs Onyenwe anyị . ”
—
Ndị Rom 6 : 23
O gboro mkpa anyị .
Ụmụ mmadụ agaghị enyeli ihe mgbapụta ahụ .
Baịbụl kwuru , sị : “ Ọ dịghị otu n’ ime ha pụrụ ịnapụta nwanne ya ma ọlị , Ọ dịghịkwa nke pụrụ inye Chineke ihe mgbapụta maka ya ; ( Ihe mgbapụta a ga- akwụ maka mkpụrụ obi ha dị oké ọnụ Nke na ọ dịghị adị ruo mgbe ebighị ebi ) . ”
(
Abụ Ọma 49 : 7 , 8
) N’ ihi ya , ọ dị anyị ezigbo mkpa ka Chineke nyere anyị aka ka anyị nwee ike inwere onwe anyị n’ aka mmehie na ọnwụ .
Chineke nyere anyị ihe dị anyị mkpa “ site ná ntọhapụ nke si n’ ihe mgbapụta ahụ Kraịst Jizọs kwụrụ . ”
—
Ndị Rom 3 : 23 , 24
E nyere ya n’ oge dabara nnọọ adaba .
Baịbụl gwara anyị , sị : “ Mgbe anyị ka bụ ndị mmehie , Kraịst nwụrụ n’ ihi anyị . ”
(
Ndị Rom 5 : 8
) Ebe ọ bụ “ mgbe anyị ka bụ ndị mmehie ” ka Chineke nyere anyị ihe mgbapụta ahụ , o gosiri na ọ hụrụ anyị n’ anya n’ eziokwu n’ agbanyeghị na anyị bụ ndị mmehie .
Ihe mgbapụta ahụ mekwara ka anyị nwee olileanya na ihe ga- aka mma n’ agbanyeghị na anyị na nsogbu ndị mmehie na- akpata ka na- alụ .
E bu ezigbo ihe n’ obi nye ya .
Baịbụl gwara anyị ihe mere Chineke ji nye anyị Ọkpara ya ka ọ bụrụ ihe mgbapụta .
O kwuru , sị : “ Ọ bụ site n’ ihe a ka e mere ka ịhụnanya Chineke pụta ìhè n’ ebe anyị nọ , n’ ihi na Chineke zitere Ọkpara ọ mụrụ naanị ya n’ ụwa ka anyị nwee ike inweta ndụ site n’ aka ya .
Ịhụnanya ahụ si otú a dịrị , ọ bụghị na ọ bụ anyị hụrụ Chineke n’ anya , kama na ọ bụ ya hụrụ anyị n’ anya . ”
—
1 Jọn 4 : 9 , 10
Olee otú ị ga- esi egosi na obi dị gị ụtọ maka onyinye a kacha onyinye niile ?
Cheta na Jizọs kwuru na
, na ọ bụ naanị ndị “ nwere okwukwe ” na ya ka a ga- azọpụta .
Baịbụl kwuru na okwukwe bụ “ atụmanya e ji n’ aka na ihe ndị a na- ele anya ha ga- emezu . ”
(
Ndị Hibru 11 : 1
) Ọ bụrụ na ị chọrọ inwe ụdị atụmanya ahụ e ji n’ aka , i kwesịrị ịmata Chineke nke ọma .
Ọ bụ ya mere anyị ji na- agba gị ume ka ị mụọ banyere Jehova Chineke , bụ́ Onye nyere anyị ‘ onyinye a zuru okè , ’ mụọkwa gbasara ihe ị ga- eme ka i nweta ndụ ebighị ebi nke àjà Jizọs chụrụ ga- eme ka i nwee ike inweta .
I nwere ike ịmụta ihe ndị a ma ị gụọ ihe ndị Baịbụl na- akụzi dị na www .
jw .
org / ig .
Obi ga- atọ Ndịàmà Jehova ụtọ inyere gị aka .
Obi siri anyị ike na ka ị na- amụ banyere onyinye a kachanụ Chineke nyere anyị , ya ana-abara gị uru , ọ ga- eme ka i kwuo , sị : “ Ekele dịrị Chineke site n’ aka Jizọs Kraịst Onyenwe anyị ! ”
—
Ndị Rom 7 : 25
Olee Otú Jizọs Dị n’ Eziokwu ?
N’ oge Jizọs nọ n’ ụwa , e nweghị onye sere ya foto ma ọ bụ kpụọ ya n’ ihe .
N’ agbanyeghị ya , kemgbe ọtụtụ narị afọ , ọtụtụ ndị e seela ya n’ akwụkwọ na n’ ihe ndị ọzọ .
O doro anya na ndị ahụ sere Jizọs amaghị otú ọ dị n’ eziokwu .
E nwere ihe ụfọdụ na- ekpebi otú ha si ese Jizọs .
Otu bụ omenala ha , ọzọ abụrụ okpukpe ha , nakwa ihe onye sịrị ha see ya chọrọ .
Otú ha si ese Jizọs ma ọ bụ na- akpụ ya nwere ike ime ka ndị mmadụ ghọtahie onye Jizọs bụ na ihe ndị ọ kụziri .
Ụfọdụ ndị na- ese Jizọs ya adịrị ka onye na- enweghị ume , nwee ogologo ntutu , nweekwa obere afụ ọnụ , ma ọ bụ ha esee ihu Jizọs , ya adị ka onye ike ụwa gwụrụ .
E nwekwara ndị na- ese ya ka onye dị ebube nke nwere ihe dị ka ọkụ gburugburu isi ya ma ọ bụ mee ka o yie ihu atọ ọchị .
Ihe ndị a ha na- ese , ọ̀ bụ otú Jizọs dị n’ eziokwu ?
Olee otú anyị ga- esi amata otú ọ dị ?
Otu n’ ime ihe ndị ga- enyere anyị aka ịmata otú ọ dị bụ ịmụ ihe ndị Baịbụl kwuru gbasara ya .
Ha ga- enyere anyị aka ịmata otú ọ ga- abụ na ọ dị .
“ Ị KWADEBEERE M AHỤ́ ”
O yiri ka Jizọs ó kwuru ihe a n’ ekpere mgbe a na- eme ya baptizim .
(
Ndị Hibru 10 : 5 ;
Matiu 3 : 13-17
) Olee otú ahụ́ ahụ dị ?
Ihe dị ka afọ iri atọ tupu e mee Jizọs baptizim , mmụọ ozi Gebriel gwara Meri , sị : “ Ị ga- atụrụ ime , mụọ [ Ọkpara Chineke ] . ”
(
Luk 1 : 31 ,
35
) N’ ihi ya , Jizọs zuru okè otú ahụ Adam zuru okè mgbe e kere ya .
(
Luk 3 : 38 ;
1 Ndị Kọrịnt 15 : 45
) Ọ ga- abụrịrị na Jizọs bụ dimkpa nwoke mara mma .
Ọ ga- abụkwa na o nwere otú ya na Meri nne ya , bụ́ onye Juu , si yie .
Jizọs nwere afụ ọnụ n’ ihi na ọ bụ ihe e ji ama ndị Juu .
Ma , ndị Rom anaghị eruwe afụ ọnụ .
Ụdị afụ ọnụ ahụ na- egosi na e kwesịrị ịkwanyere onye nwere ya ùgwù .
Ọ naghị eto oké ogologo ma ọ bụ dịrị ghaa ghaa ghaa .
O doro anya na Jizọs na- akpụlata afụ ọnụ ya , na- akpụdakwa isi ya ka ọ dị mma n’ anya .
N’ oge ahụ , ọ bụ naanị ndị Naziraịt , dị ka Samsịn , bụ ndị na- anaghị akpụ isi ha .
—
Ọnụ Ọgụgụ 6 : 5 ;
Ndị Ikpe 13 : 5
Si mgbe Jizọs bụ nwata ruo mgbe ọ dị ihe dị ka afọ iri atọ , ọ nọ na- arụ ọrụ ịkwa nkà .
O jighịkwa ngwá ọrụ ọgbara ọhụrụ ndị e nwere ugbu a na- arụ ya .
(
Mak 6 : 3
) N’ ihi ya , ọ ga- abụrịrị na Jizọs siri ike .
Mgbe Jizọs malitere ikwusa ozi ọma n’ ụwa , o ji aka ya “ chụpụ ndị niile chị atụrụ na ehi bịa n’ ụlọ nsọ , ọ wụfukwara mkpụrụ ego nke ndị na- agbanwe ego ma kpuo tebụl ha ihu . ”
(
Jọn 2 : 14-17
) Ọ bụ onye siri ezigbo ike ga- emeli ụdị ihe a .
Jizọs ji ahụ́ ahụ Chineke kwadebeere ya rụzuo ọrụ Chineke nyere ya .
Ọ sịrị : “ Aghaghịkwa m izisara obodo ndị ọzọ ozi ọma alaeze Chineke , n’ ihi na ọ bụ nke a mere e ji zite m . ”
(
Luk 4 : 43
) Jizọs ji ụkwụ gazuo ebe niile na Palestaịn , na- ekwusa ozi ọma .
Ihe a abụghị obere ọrụ .
O gosiri na ọ gbasiri ike n’ eziokwu .
“ BỊAKWUTENỤ M ,
.
.
.
M GA- EMEKWA KA UNU NWETA UME ”
Jizọs na- emesapụrụ ndị mmadụ ihu .
Otú a o si eme mere ka ọ dịrị ‘ ndị na- adọgbu onwe ha n’ ọrụ na ndị e boro ibu dị arọ ’ mfe ịbịakwute ya .
(
Matiu 11 : 28-30
) Otú o si hụ ndị mmadụ n’ anya ma na- egosi ha obiọma gosiri na ihe o kwuru na ọ ga- eme ka ndị chọrọ ịmụta ihe n’ aka ya nweta ume , bụ eziokwu .
Ụmụaka chọdịrị ịbịakwute Jizọs n’ ihi na
Baịbụl kwuru , sị : “ O kukwaara ụmụaka ” n’ aka ya .
—
Mak 10 : 13-16
Ọ bụ eziokwu na Jizọs hụsiri anya tupu ya anwụọ , ma ọ pụtaghị na ọ bụ onye ike ụwa gwụrụ .
Dị ka ihe atụ , o nyeere ndị na- agba akwụkwọ na Kena aka , mee ka mmiri ghọọ mmanya na- atọ ezigbo ụtọ .
(
Jọn 2 : 1-11
) N’ oge ndị ọzọ , ọ kụziiri ndị mmadụ ihe ndị ga- abara ha uru .
—
Matiu 9 : 9-13 ;
Jọn 12 : 1-8
Karịchaa , Jizọs kụziiri ndị mmadụ ihe otú mere ka ọ gụsiwa ha agụụ ike ịdị ndụ ebighị ebi .
(
Jọn 11 : 25 , 26 ;
17 : 3
) Mgbe ndị na- eso ụzọ ya iri asaa si ikwusa ozi ọma lọta ma kọọrọ ya otú ozi ha si gaa nke ọma , ọ gwara ha sị : “ Ṅụrịanụ ọṅụ n’ ihi na e dewo aha unu n’ eluigwe . ”
Jizọs ‘ nwekwara oké ọṅụ . ’
—
Luk 10 : 20 , 21
“ UNU ONWE UNU AGAGHỊ ADỊ OTÚ AHỤ ”
Ndị isi okpukpe n’ oge Jizọs biri ndụ n’ ụwa , na- achọ ụzọ ha ga- esi eme ka ndị mmadụ mara na ha bụ ndị isi ha ma na- akwanyere ha ùgwù pụrụ iche .
(
Ọnụ Ọgụgụ 15 : 38-40 ;
Matiu 23 : 5-7
) Ma Jizọs adịghị ka ha .
Ọ gwara ndịozi ya ka ha ghara ịna-eme ndị ọzọ ka “ à ga- asị na ọ bụ ha nwe ha . ”
(
Luk 22 : 25 , 26
) Jizọs gwadịrị ha , sị : “ Lezienụ anya maka ndị odeakwụkwọ bụ́ ndị na- achọ ka ha yiri uwe mwụda na- ejegharị ma na- achọ ka a na- ekele ha n’ ọma ahịa . ”
—
Mak 12 : 38
Jizọs anaghị eme onwe ya ka ọ pụọ iche n’ ebe ndị ọzọ nọ .
O nwedịrị oge ọ na- adịrịghị ndị mmadụ mfe ịmata ya n’ ebe ìgwè mmadụ nọ .
(
Jọn 7 : 10 , 11
) Jizọs na ndịozi ya iri na otu kwesịrị ntụkwasị obi nọrọ , ị gaghị eji otú ọ dị n’ anya mata ya .
Ọ bụ ya mere Judas ji sị na ọ ga- esusu Jizọs ọnụ ka ọ bụrụ “ ihe àmà ” ndị ọ ga- arara ya nye ga- eji amata ya .
—
Mak 14 : 44 , 45
Ọ bụ eziokwu na Baịbụl ekwughị ọtụtụ ihe gbasara otú Jizọs dị , o doro anya na otú ọtụtụ ndị si esekarị ya abụghị otú ọ dị n’ eziokwu .
Ma , e nwere ihe kwesịrị ịdị anyị mkpa ugbu a karịa ịma otú Jizọs dị
n’ eziokwu .
Ọ bụ ịma otú anyị si were Jizọs taa .
“ N’ OGE NA- ADỊGHỊ ANYA , ỤWA AGAGHỊKWA AHỤ M ỌZỌ ”
Awa ole na ole Jizọs kwuchara ihe a , ọ nwụrụ , e liekwa ya .
(
Jọn 14 : 19
) O nyere ndụ ya ka ọ bụrụ “ ihe mgbapụta n’ ọnọdụ ọtụtụ mmadụ . ”
(
Matiu 20 : 28
) N’ ụbọchị nke atọ ọ nwụchara , Chineke kpọlitere ya ka “ mmụọ ” ma “ mee ka ọ pụta ìhè , ” n’ ihu ụfọdụ ndị na- eso ụzọ ya .
(
1 Pita 3 : 18 ;
Ọrụ Ndịozi 10 : 40
) Olee otú Jizọs dị mgbe ahụ ọ pụtara n’ ihu ha ?
O doro anya na ọ dị iche n’ otú ha sibu mara ya n’ ihi na ndị na- eso ụzọ ya ha na ya na- esokarị amatalighị ya ozugbo .
Meri Magdalin chere na ọ bụ onye na- elekota ubi ebe ahụ e liri ya .
Ndị na- eso ụzọ ya abụọ nọ na- aga Emeọs chere na ọ bụ onye mbịarambịa n’ obodo ahụ .
—
Luk 24 : 13-18 ;
Jọn 20 : 1 ,
14 , 15
Olee otú anyị kwesịrị isi were Jizọs taa ?
Mgbe ihe karịrị afọ iri isii Jizọs nwụrụ gachara , Jọn onyeozi hụrụ Jizọs n’ ọhụụ .
Jọn ahụghị Jizọs ka onye na- anwụ anwụ a kpọgidere n’ elu obe .
Kama , ọ hụrụ “ Eze nke ndị eze na Onyenwenụ kasị ndị nwenụ niile , ” Eze nke Alaeze Chineke , onye ga- ebibi ndị iro Chineke niile ma ndị bụ́ mmụọ ma ndị bụ́ mmadụ n’ oge na- adịghị anya , gọziekwa ndị niile na- erubere Chineke isi ruo mgbe ebighị ebi .
—
Mkpughe 19 : 16 ;
21 : 3 , 4
Otú E Kwesịrị Isi Na- ele Mmejọ Anya
E nwere otu di na nwunye aha ha bụ Don na Margaret .
Nwa ha nwaanyị na di ya na ụmụ ha abụọ bịara leta ha .
Margaret kpebiri isikọta makaroni na chiiz ka ha niile rie tupu ụmụ ụmụ ya na ndị mụrụ ha alawa .
Ụdị nri a na- atọgbu ụmụ ụmụ ya ahụ atọgbu .
Ihe Margaret na- arụ tupu ya alaa ezumike nká bụ isi nri .
Ọ bụ osi ite ma nke ọ na- eme .
Mgbe ha niile nọdụrụ iri nri , Margaret bubatara efere nri ma dọsa ya n’ etiti tebụl .
Mgbe o kpughere ya , ya eju ya anya na ihe dị n’ efere ahụ bụ naanị chiiz o siiri esi .
Margaret echefuola itinye makaroni bụ́ isi ihe o kwesịrị iji sie nri ahụ .
N’ agbanyeghị afọ ole anyị dị ma ọ bụ otú anyị maruru ihe , anyị niile na- emejọ ihe .
O nwere ike ịbụ ikwu okwu na- echeghị ya eche ma ọ bụ ime ihe mgbe anyị na- ekwesịghị ime ya ma ọ bụkwanụ na anyị leghaara ihe anya ma ọ bụ chefuo ya .
Gịnị mere anyị ji emejọ ihe ?
Olee ihe ga- enyere anyị aka ma anyị mejọọ ihe ?
Ò nwere otú anyị ga- esi ghara ịna-emejọ ihe chaa chaa ?
Ile mmejọ anya otú kwesịrị ekwesị ga- enyere anyị aka ịza ajụjụ ndị a .
OTÚ ANYỊ SI ELE MMEJỌ ANYA NA OTÚ CHINEKE SI ELE YA
Obi na- adị anyị ezigbo ụtọ ma mmadụ kelee anyị maka ihe anyị mere nke ọma .
Ọ bụrụ na anyị emejọọ ihe , ọ̀ bụ na anyị ekwesịghị ikweta na anyị mejọrọ , ọ bụrụgodị na anyị mere ya n’ amaghị ama ma ọ bụ na ndị ọzọ amaghị na anyị mejọrọ ihe ?
Ihe ga- enyere anyị aka ime ya bụ ịdị umeala n’ obi .
Ọ bụrụ na onwe anyị na- ebu anyị isi , anyị nwere ike ịchọwa otú anyị ga- esi gosi na ihe anyị mere adịchaghị njọ ma ọ bụ chọwa onye anyị ga- ebo ya ma ọ bụkwanụ gọọ na ọ bụghị anyị mere ya .
Ime ụdị ihe a na- akpatakarị nsogbu .
O nwere ike ime ka a ghara idozi nsogbu ahụ ma ọ bụ mee ka a tawa onye aka ya dị ọcha ụta .
Ọ bụrụgodị na anyị agbaara ihe anyị metere ọsọ ugbu a , anyị kwesịrị icheta na ‘ onye ọ bụla n’ ime anyị ga- emecha zaa Chineke ajụjụ maka onwe ya . ’
—
Ndị Rom 14 : 12
Otú Chineke si ele mmejọ anya dị iche n’ otú anyị si ele ya .
N’ Abụ Ọma , a kọwara Chineke ka onye na- eme “ ebere , na- emekwa amara . ”
Ebe ahụ kwukwara , sị : “ Ọ gaghị na- ahụta mmejọ mgbe niile , ọ gaghịkwa anọgide na- ewe iwe ruo mgbe ebighị ebi . ”
Ọ ma na anyị ezughị okè , marakwa na ọ bụ ya mere anyị ji emejọkarị ihe .
“ Ọ na- echeta na anyị bụ ájá . ”
—
Abụ Ọma 103 : 8 , 9 ,
Ihe ọzọ bụ na Chineke bụ nna anyị na- eme ebere .
Ọ chọkwara ka anyị bụ́ ụmụ ya na- ele mmejọ anya otú yanwa si ele ya .
(
Abụ Ọma 130 : 3
) Okwu Chineke bụ́ Baịbụl na- enyere anyị aka ịma ihe anyị ga- eme mgbe anyị mejọrọ ihe ma ọ bụkwanụ mgbe ndị ọzọ mejọrọ ihe .
IHE Ị GA- EME MGBE GỊ MA Ọ BỤ NDỊ ỌZỌ MEJỌRỌ IHE
Ọ na- abụkarị mmadụ mejọọ ihe , ya achọwa onye ọ ga- asị na ọ bụ ya mejọrọ ma ọ bụkwanụ kwuwe ihe ọ ga- asị mere o ji kwuo ihe o kwuru ma ọ bụ mee ihe o mere .
Ma , o kwesịghị ịdị otú ahụ .
Ọ bụrụ na ihe i kwuru kpasuru mmadụ iwe , rịọ
ya mgbaghara ma gbalịa mee ka unu dịrịkwa ná mma .
Olee ihe i kwesịrị ime ma ọ bụrụ na i mejọrọ ihe ma ọ bụ mee ihe kpataara gị ma ọ bụ ndị ọzọ nsogbu ?
Kama igbuwe onwe gị ma ọ bụ tawa ndị ọzọ ụta , gbalịa mezie ihe i mebiri .
Ọ bụrụ na ị chọwa onye ị ga- ebo ya , ọ ga- eme ka nsogbu ahụ dịrị na- aga ma ọ bụ kakwuo njọ .
N’ ihi ya , e nwee ihe i mejọrọ , mụta ihe na ya , ma gbalịzie mee ihe i kwesịrị ime .
Ọ bụrụ na onye ọzọ emejọọ ihe , anyị na- egosikarị na ihe onye ahụ mere adịghị anyị mma .
Ma , ọ ga- aka mma ma anyị mee ihe Jizọs kwuru .
Ọ sịrị : “ Ya mere , ihe niile unu chọrọ ka ndị mmadụ na- emere unu , unu onwe unu aghaghị imere ha otú ahụ . ”
(
Matiu 7 : 12
) Ọ bụrụ na i mejọrọ ihe , ya bụrụgodị obere ihe , ị ga- achọ ka ndị ọzọ meere gị ebere ma ọ bụdị leghara ihe ahụ i mejọrọ anya kpamkpam .
Ọ̀ bụ na i kwesịghị ịgbalị na- emekwara ndị mejọrọ gị ebere ?
—
Ndị Efesọs 4 : 32
IHE NDỊ GA- ENYERE ANYỊ AKA ỊGHARA ỊNA-EMEJỌKARỊ IHE
Otu akwụkwọ ọkọwa okwu kwuru na mmadụ na- emejọkarị ihe mgbe “ ọ na- emeghị mkpebi dị mma , ọ na- amachaghị ihe gbasara ihe ọ na- eme ma ọ bụkwanụ na o lezighị anya mee ihe . ”
O doro anya na otu n’ ime ihe ndị a nwere ike ime ka onye ọ bụla n’ ime anyị mejọọ ihe .
Ma , anyị nwere ike ibelata otú anyị si emejọ ihe ma anyị mee ihe ụfọdụ Baịbụl kwuru .
E dere otu n’ ime ha
n’ Ilu 18 : 13
.
Ebe ahụ sịrị : “ Mgbe onye ọ bụla na- aza okwu tupu ya anụ ya , ọ bụụrụ ya nzuzu na mmechuihu . ”
Ọ bụrụ na i wepụta oge nụ otú ihe niile si mee , chebara ihe ị chọrọ ikwu echiche , ọ ga- eme ka ị ghara ikwu ma ọ bụ mee ihe ị ga- emecha kwaara mmakwaara .
Ichebara ihe echiche nke ọma tupu anyị emee ya ga- enyere anyị aka ịghara ime mkpebi na- adịghị mma ma ọ bụ imejọ ihe .
Ihe ọzọ ga- enyere anyị aka dị ná
Ndị Rom 12 : 18
.
Ebe ahụ sịrị : “ Ọ bụrụ na o kwere omume , ọ bụrụhaala na ọ dị unu n’ aka , unu na mmadụ niile dịrị n’ udo . ”
Mee ike gị niile ka gị na ndị ọzọ na- adị ná mma .
Gị na ndị ọzọ na- emekọ ihe , na- echebara ha echiche ma na- akwanyere ha ùgwù .
Gbalịakwa na- ekele ha maka ihe ndị ha metara ma na- agba ha ume .
Ị na- eme ihe ndị a , ọ ga- adịrị unu mfe ịgbaghara ibe unu ma e nwee onye kwuru okwu n’ echeghị ya eche .
O nwedịrị ike ime ka e nwee ike idozi oké ihe e mejọrọ .
Lee ma ò nwere ihe ị ga- amụta n’ ihe i mejọrọ .
Kama ịna-achọ ihe ị ga- asị mere i ji kwuo ihe i kwuru ma ọ bụ mee ihe i mere , gbalịa lee ma ị̀ ga- eji ya mụtakwuo ịkpa àgwà ọma .
Lee ma ihe merenụ ò gosiri na i kwesịrị ịna-enwekwu ndidi , obiọma ma ọ bụ na- ejidekwu onwe gị .
Ka ò gosiri na i kwesịrị ịdịkwu nwayọọ , na- emekwu udo ma ọ bụ na- ahụkwu ndị ọzọ n’ anya .
(
Ndị Galeshia 5 : 22 , 23
) Ma ọ́ dịghị ihe ọzọ , ị ga- amụta ihe ị na- ekwesịghị ime mgbe ọzọ .
Gbalịa wepụtụ obi n’ ihe i mejọrọ , ọ bụ eziokwu na ị gaghị eme ka ihe i mere agbasaghị gị .
Ịchịfu ihe ụfọdụ n’ ọchị nwedịrị ike ime ka obi rutụ gị ala .
ILE MMEJỌ ANYA OTÚ KWESỊRỊ EKWESỊ GA- ABARA ANYỊ URU
Ile mmejọ anya otú kwesịrị ekwesị ga- enyere anyị aka ịma ihe anyị ga- eme mgbe anyị mejọrọ ihe ma ọ bụ mgbe ndị ọzọ mejọrọ .
Obi ga na- eru anyị ala , anyị na ndị ọzọ ana-adịkwa n’ udo .
Ọ bụrụ na anyị agbalịa mụta ihe n’ ihe ndị anyị mejọrọ , anyị ga- enwekwu amamihe , ndị ọzọ ga- ahụkwa anyị n’ anya .
Ọ ga- eme ka anyị ghara ịna-ada mbà n’ obi mgbe niile ma ọ bụkwanụ na- eche na o nweghị ihe anyị dị mma ya .
Ọ bụrụ na anyị ana-echeta na ndị ọzọ na- agbalịkwa ka ha ghara ịna-emejọ ihe , ọ ga- eme ka anyị na ha na- adịkwu ná mma .
Uru kachanụ anyị ga- erite bụ na anyị ga- amụta ịna-ahụ ndị ọzọ n’ anya ma na- agbaghara ha otú Chineke na- eme .
—
Ndị Kọlọsi 3 : 13
Ihe ahụ Margaret anyị kwuru gbasara ya ná mbido isiokwu a mejọrọ , ò mere ka ezinụlọ ya gharazie inwe obi ụtọ ná nnọkọ ha ahụ ?
Mbanụ .
Onye ọ bụla chịsara ihe ahụ merenụ n’ ọchị , Margaret kachadị chịa ọchị .
Ha rikwara nri ahụ otú ahụ n’ ejighị makaroni .
Mgbe ọtụtụ afọ gachara , ụmụ ụmụ ya ndị ahụ kọọrọ ụmụ nke ha ihe ahụ merenụ , kọọkwara ha ihe ndị ha na- echeta gbasara ndị nne na nna ha ochie na- eme ha obi ụtọ .
A sị ka e kwuwe , e nweghị onye na- enweghị ike imejọ ihe .
Gịnị Mere E Ji Nwee Baịbụl Dị Iche Iche ?
Gịnị mere e ji nwee Baịbụl dị iche iche taa ?
Ì chere na Baịbụl ndị ọhụrụ a na- asụgharị na- enyere ndị mmadụ aka ịghọtakwu Baịbụl ka ọ̀ na- eme ka o siere ha ike ?
Ọ bụrụ na anyị amata ndị sụgharịrị ha na ihe mere ha ji sụgharịa ha , ọ ga- enyere anyị aka ịmata nke dị mma anyị ga- agụ .
Ma , oleedị onye dere Baịbụl ?
Oleekwa mgbe e dere ya ?
BAỊBỤL MBỤ
Baịbụl nwere agba abụọ .
Agba nke mbụ nwere akwụkwọ iri atọ na itoolu .
Ihe e dere na ha bụ “ okwu dị nsọ nke Chineke . ”
(
) Ọ bụ ụmụ nwoke ndị Chineke nyere mmụọ nsọ ya , dere ihe ndị dị na ya .
O were ha ogologo oge , ihe dị ka otu puku na otu narị afọ , ya bu , malite n’ afọ 1513 Tupu Oge Ndị Kraịst , ruo obere oge mgbe afọ 443 Tupu Oge Ndị Kraịst gachara .
Ọ bụ asụsụ Hibru ka ha kacha jiri dee ya .
N’ ihi ya , anyị na- akpọ agba ahụ
Akwụkwọ Nsọ Hibru .
Ihe ọzọ e ji mara ya bụ Agba Ochie .
Agba nke abụọ nwere akwụkwọ iri abụọ na asaa .
Ihe e dere na ha bụkwa “ okwu Chineke . ”
(
1 Ndị Tesalonaịka 2 : 13
) Chineke nyere ndị na- eso ụzọ Jizọs Kraịst mmụọ nsọ ya , ha dee akwụkwọ ndị ahụ .
Oge o were ha ebughị ibu ma e jiri ya tụnyere oge e ji dee agba nke mbụ .
O were ha ihe dị ka afọ iri isii , malite n’ ihe dị ka n’ afọ 41 Oge Ndị Kraịst ruo n’ afọ 98 Oge Ndị Kraịst .
Ọ bụ asụsụ Grik ka ha kacha jiri dee ha .
N’ ihi ya , anyị na- akpọ agba nke a
Akwụkwọ Nsọ Grik nke Ndị Kraịst .
Ihe ọzọ e ji mara ya bụ Agba Ọhụrụ .
A chịkọta akwụkwọ niile a dị na Baịbụl , ha dị iri isii na isii .
E dere okwu Chineke na- agwa ụmụ mmadụ n’ ime ha .
Ma , gịnị mere e ji na- enwe Baịbụl dị iche iche taa ?
Ka anyị lee ihe atọ gbara ọkpụrụkpụ mere ya .
Ka ndị mmadụ nwee ike ịgụ Baịbụl n’ asụsụ ha .
Ka e nwee ike iwepụ ihe ụfọdụ ndị depụtaghachiri Baịbụl dehiere , ka Baịbụl nwee ike ịdịkwa otú ọ dị na mbụ .
Ka ọ dị otú ndị mmadụ si ekwu okwu n’ oge a na- asụgharị ya .
Ka anyị lee otú ndị sụgharịrị Baịbụl abụọ so na Baịbụl ndị mbụ a sụgharịrị si mee ihe atọ a .
SEPTUAGINT
GRIK
N’ ihe dị ka narị afọ atọ tupu Jizọs abịa n’ ụwa , ndị ọkà mmụta ndị Juu malitere ịsụgharị Akwụkwọ Nsọ Hibru gaa n’ asụsụ Grik .
Ọ bụ ya ka e mechara kpọwa
Grik .
Gịnị mere ha ji wepụta Baịbụl a ?
N’ oge ahụ , ọtụtụ ndị Juu anaghịzi asụ Hibru , ha na- asụzi Grik .
Ọ bụ ya mere ha ji sụgharịa ya iji nyere ha aka ịna-agụ “ ihe odide ndị ahụ dị nsọ . ”
—
2 Timoti 3 : 15
ahụ nyekwaara ọtụtụ nde ndị na- abụghị ndị Juu na- asụ Grik aka ịghọta Baịbụl .
Olee otú o si mee ?
Otu prọfesọ aha ya bụ W. F. Howard kwuru ihe merenụ .
Ọ sịrị : “ N’ ihe dị ka n’ afọ 50 Oge Ndị Kraịst , Septuagint ghọrọ Baịbụl Chọọchị Ndị Kraịst na- agụzi .
Ndịozi na- eji ya aga ozi ọma si n’ otu ụlọ nzukọ gaa n’ ọzọ , ‘ na- egosi ndị mmadụ na Jizọs bụ Mesaya ahụ . ’ ”
(
Ọrụ Ndịozi 17 : 3 , 4 ;
20 : 20
) Otu ọkà mmụta Baịbụl aha ya bụ F. F. Bruce kwuru na ọ bụ otu n’ ime ihe mere ọtụtụ ndị Juu ji mechaa kwụsị “ inwe mmasị na Septuagint . ”
Ma , ka ndị na- eso ụzọ Jizọs na- enwetakwu Akwụkwọ Nsọ Grik nke Ndị Kraịst , ha wekọtara ya na nsụgharị Septuagint nke Akwụkwọ Nsọ Hibru , ya aghọọ Baịbụl zuru ezu e nwere taa .
BAỊBỤL LATIN
VULGATE
Mgbe e dechara Baịbụl , ihe dị ka narị afọ atọ agaa , otu onye ọkà mmụta okpukpe aha ya bu Jerom sụgharịrị Baịbụl n’ asụsụ Latin .
Ọ bụ ya ka e mechara kpọwa
Latin
Ma tupu mgbe ahụ , e nwere Baịbụl dị iche iche n’ asụsụ Latin .
Gịnịzi mere e ji sụgharịwa nke ọhụrụ ?
Otu akwụkwọ aha ya bụ
The International Standard Bible Encyclopedia ,
kwuru na Jerom chọrọ imezi “ ihe ụfọdụ a na- asụgharịtaghị na ndehie ihe ụfọdụ , nakwa iwepụ ihe ndị e tinyere na- ekwesịghị ịdị na Baịbụl na iweghachi ndị e wepụrụ kwesịrị ịdị na ya . ”
Jerom meziri ọtụtụ n’ ime ihe ndị a .
Ma mgbe obere oge gara , ndị isi chọọchị kpara otu nnukwu arụ .
Ha kwuru na ọ bụ naanị Baịbụl Latin
ka ndị mmadụ ga na- agụzi .
Ha ekweghị ndị mmadụ gụọ Baịbụl ndị ọzọ ruo ọtụtụ narị afọ .
Baịbụl Latin
mere ka ndị nkịtị ghara ịghọta Baịbụl n’ ihi na ọtụtụ n’ ime ha amaghị asụsụ Latin chaa chaa .
BAỊBỤL NDỊ ỌHỤRỤ NA- APỤTAKWU
Ka oge na- aga , ndị mmadụ nọ na- ewepụtakwu Baịbụl dị iche iche .
Otu n’ ime ha bụ Baịbụl a sụgharịrị n’ asụsụ Siriak , nke a na- akpọ
Peshitta
Siriak .
E wepụtara ya n’ ihe dị ka otu puku afọ na narị afọ isii gara aga .
Ma , ọ bụ n’ ihe dị ka narị afọ asaa gara aga ka ndị mmadụ gbakwuru mbọ ka a sụgharịa Akwụkwọ Nsọ n’ asụsụ dị iche iche ka ọtụtụ ndị nkịtị nwee ike inweta ya n’ asụsụ ha .
Ọ bụ n’ oge ahụ , n’ Ịngland , ka otu nwoke aha ya bụ Jọn Wiklif bidoro ịsụgharị Baịbụl n’ asụsụ Bekee , bụ́ asụsụ ndị obodo ya na- aghọta .
Mgbe obere oge gara , ígwè e ji ebi akwụkwọ otu nwoke aha ya bụ Johannes Gutenberg mepụtara , mere ka ọ dịkwuoro ndị na- asụgharị Baịbụl mfe ịna-ebipụta ma na- ekesa Baịbụl ndị ọhụrụ n’ asụsụ dị iche iche ndị mmadụ na- asụ na Yurop .
Mgbe a bịara nwee Baịbụl dị iche iche n’ asụsụ Bekee , ụfọdụ ndị na- agba Baịbụl ụkwụ jụwara ihe mere a ga- eji na- enwe Baịbụl dị iche iche n’ otu asụsụ .
Otu onye ụkọchukwu Bekee , dịrị ndụ n’ ihe karịrị nari afọ abụọ gara aga , aha ya bụ John Lewis , kwuru , sị : “ E nwere oge asụsụ na- eru , ya emee ochie , ndị mmadụ agaghịzi na- aghọta ya .
Ọ bụ ya mere o ji dị mkpa ka a na- asụgharị Baịbụl dị iche iche ka ọ daba n’ otú e si ekwu okwu n’ oge a na- asụgharị ya , ka ndị dịrị ndụ n’ oge ahụ ghọta ya . ”
Taa , ọ bụ ndị ọkà mmụta Baịbụl kacha kwesị ileba anya ná nsụgharị Baịbụl ndị merela ochie iji mara ma è nwere ihe ndị e kwesịrị imezi na ya .
Ọ bụ n’ ihi na ha ma asụsụ ndị ochie ahụ e ji dee Baịbụl nke ọma , nweekwa akwụkwọ mpịakọta ndị e ji dee Baịbụl n’ oge ochie , ndị a chọtarala n’ oge anyị .
Ihe ndị a na- enyere ha aka ịmata ma ihe dị na Baịbụl ndị a merela ochie ọ̀ bụ ihe ndị dị na Baịbụl mbụ .
Ọ bụ ihe a mere o ji aba uru mmadụ inwe Baịbụl e ji asụsụ ndị mmadụ na- asụ n’ oge a sụgharịa .
Ma , anyị kwesịkwara ịkpachara anya gbasara Baịbụl ụfọdụ .
Ọ bụrụ na ihe mere ndị meziri ihe na Baịbụl ochie ma bipụta nke ọhụrụ ji mee ya bụ n’ ihi na ha hụrụ Chineke n’ anya n’ eziokwu , ihe ha mere ga- abara anyị uru .
Ndị Kraịst , Hà Kwesịrị Ịna-agba Krismas ?
Ọtụtụ nde mmadụ nọ n’ ụwa kweere na Krismas bụ ememme e ji echeta ụbọchị a mụrụ Jizọs Kraịst .
Ma , ị̀ jụtụla onwe gị ma Ndị Kraist oge mbụ , dị ka ndịozi Jizọs na ndị na- eso ụzọ ya , hà gbara Krismas ?
Ị̀ ma ihe Baịbụl kwuru gbasara ememme ncheta ụbọchị ọmụmụ ?
Ọ bụrụ na anyị amata azịza ajụjụ ndị a , ọ ga- enyere anyị aka ịma ma Ndị Kraịst hà kwesịrị ịna-agba Krismas .
Ihe mbụ anyị kwesịrị ịma bụ na o nweghị ebe Baịbụl kwuru na Jizọs ma ọ bụ onye ọ bụla ọzọ fere Chineke chetara ụbọchị ọmụmụ ya .
Akwụkwọ Nsọ kọrọ naanị gbasara mmadụ abụọ mere ememme ncheta ụbọchị ọmụmụ ha .
Mmadụ abụọ ndị a anaghị efe Jehova , bụ́ Chineke e dere Okwu ya na Baịbụl .
Baịbụl akọghị akụkọ ọma gbasara ememme ncheta ọmụmụ abụọ ndị a .
(
Jenesis 40 : 20 ;
Mak 6 : 21
) Otu akwụkwọ aha ya bụ
Encyclopædia Britannica ,
kwuru na Ndị Kraịst oge mbụ akwadoghị “ ememme ndị ọgọ mmụọ bụ́ icheta ụbọchị ọmụmụ . ”
Olee ụbọchị a mụrụ Jizọs ?
Baịbụl ekwughị kpọmkwem ụbọchị a mụrụ Jizọs .
Otu akwụkwọ aha ya bụ McClintock and Strong ’ s
Cyclopedia
kwuru , sị : “ Anyị agaghị esili n’ Agba Ọhụrụ ma ọ bụ n’ ebe ọ bụla ọzọ mata ụbọchị a mụrụ Kraịst . ”
O doro anya na ọ bụrụ na Jizọs chọrọ ka ndị na- eso ụzọ ya na- echeta ụbọchị a mụrụ ya , ọ gaara eme ka ha mata kpọmkwem ụbọchị a mụrụ ya .
Ihe nke abụọ bụ na o nweghị ebe e dere na Baịbụl na Jizọs ma ọ bụ onye ọ bụla n’ ime ndị na- eso ụzọ ya gbara Krismas .
Akwụkwọ bụ́
New Catholic Encyclopedia
kwuru na ebe mbụ a kpọtụrụ ịgba Krismas aha bụ na kalenda Philocalus , bụ́ kalenda ndị Rom .
Ọ bụ n’ afọ 336 ka e dere akwụkwọ e si nweta ihe ndị e dere na kalenda ahụ .
Ihe ọ pụtara bụ na e dechaala Baịbụl , ihe dị ka narị afọ atọ agaakwa Jizọs bịara n’ ụwa tupu e nwee ebe mbụ a kpọtụrụ Krismas aha .
Akwụkwọ ahụ kwuziri , sị : “ O doro anya na ọ bụghị Chineke kwuru ka a na- agba Krismas , e kwughịkwa ka a na- agba ya n’ Agba Ọhụrụ . ”
Olee ihe Jizọs gwara ndị na- eso ụzọ ya ka ha na- echeta ?
Onye Ozizi Ukwu anyị bụ́ Jizọs gwara ndị na- eso ụzọ ya ihe doro anya ọ chọrọ ka ha na- eme , e dekwara ihe ndị ahụ na Baịbụl .
Ịgba Krismas esoghị n’ otu n’ ime ha .
Otú ahụ onye nkụzi na- agaghị achọ ka ụmụ akwụkwọ ya hapụ ihe ọ gwara ha mee , mewa ihe ọzọ , Jizọs achọghịkwa ka ndị na- eso ụzọ ya ‘ gabiga ihe e dere ede ’ n’ Akwụkwọ Nsọ .
—
1 Ndị Kọrịnt 4 : 6
Ma , e nwere otu ihe dị oké mkpa Ndị Kraịst oge mbụ mere .
Ọ bụ Ncheta Ọnwụ Jizọs .
Jizọs ji aka ya gwa ndị na- eso ụzọ ya mgbe ha ga na- echeta ọnwụ ya , gosikwa ha otú ha ga- esi na- eme ya .
E dere otú ọ chọrọ ka ha si na- eme ya na ụbọchị ọ nwụrụ na Baịbụl .
—
Luk 22 : 7 ,
19 ;
1 Ndị Kọrịnt 11 : 25
Dị ka anyị hụrụla , Krismas bụ ememme ncheta ụbọchị ọmụmụ .
Ndị Kraịst oge mbụ emeghịkwa ememme ndị ọgọ mmụọ a .
Ihe ọzọkwa bụ na e nweghị ebe Baịbụl kwuru na Jizọs ma ọ bụ onye ọ bụla ọzọ gbara Krismas .
N’ ihi ihe ndị a anyị lebara anya na ha , ọtụtụ nde Ndị Kraịst nọ n’ ụwa niile ekpebiela na ha
agaghị
na- agba Krismas .
Gịnị Ka Baịbụl Kwuru ?
Gịnị bụ Amagedọn ?
Ụfọdụ ndị na- ekwu
na ọ ga- abụ mbibi a ga- eji ngwá agha ọgwụrụ mba bibie ụwa ma ọ bụkwanụ mgbe ọdachi ndị na- emere onwe ha ga- ebibi ụwa a .
Gịnị ka i chere ?
Ihe Baịbụl kwuru
Amagedọn bụ “ agha nke oké ụbọchị nke Chineke , Onye Pụrụ Ime Ihe Niile ” ga- eji ebibi ndị ajọ omume .
—
Mkpughe 16 : 14 ,
16
Olee ihe ọzọ anyị ga- amụta na Baịbụl ?
Ihe mere Chineke ga- eji alụ agha Amagedọn abụghị ka o bibie ụwa , kama , ka o chebe ya ka ụmụ mmadụ ghara ibibi ya .
—
Mkpughe 11 : 18
Agha Amagedọn ga- akwụsị agha niile .
—
Abụ Ọma 46 : 8 , 9
Ò Nwere Ndị Agha Amagedọn Na- agaghị Egbu ?
Gịnị ka ị ga- aza ?
Ee
Mba
“ Oké ìgwè mmadụ ” ndị si ná mba niile agaghị anwụ “ n’ oké mkpagbu ahụ . ”
Agha Amagedọn bụ ihe ikpeazụ ga- eme “ n’ oké mkpagbu ahụ . ”
—
Mkpughe 7 : 9 ,
Chineke chọrọ ka ọtụtụ ndị ghara ịnwụ n’ Amagedọn .
Ma , ọ ga- egbu ndị ajọ omume n’ ihi na ha achọghị ichegharị .
—
Ezikiel 18 : 32
Baịbụl kwuru ihe anyị ga- eme ka a ghara ibibi anyị n’ Amagedọn .
—
Zefanaya 2 : 3
Gụọ Isiokwu Ndị Ọzọ n’ Ịntanet
Ndịàmà Jehova Hà Kweere na Jizọs ?
( Gaa n’ ebe e dere GBASARA ANYỊ pịa ebe e dere AJỤJỤ NDỊ MMADỤ NA- AJỤKARỊ )
Ụlọ Nche , Nke 1 2018
Baịbụl Ọ̀ Ka Bara Uru Taa ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị n’ Ụlọ Nche A
Okwu Mmalite
Ebe ọ bụ na kọmputa na nkà na ụzụ ọgbara ọhụrụ emeela ka ọ dị mfe mmadụ ịmata ọtụtụ ihe ọ chọrọ ịma , Baịbụl ò meela ochie nke na ọ baghịzi uru taa ?
Baịbụl kwuru , sị ::
“ Akwụkwọ Nsọ dum si n’ ike mmụọ nsọ Chineke , ọ bara uru . ”
—
a kwuru ihe ndị gosiri na Baịbụl ga- enyeliri anyị aka n’ ihe niile anyị na- eme ná ndụ .
Ihe Ndị E Dere na Baịbụl Ọ̀ Ka Bara Uru Taa ?
ỤFỌDỤ NDỊ NA- EKWU NA Ọ BAGHỊZI URU .
Otu dọkịta kwuru na mmadụ iji ihe Baịbụl kwuru ekpebi ihe ọ ga- eme dị ka iji akwụkwọ kemistrị e dere kemgbe afọ 1920 akụzi ihe ugbu a .
Onye na- ekwetaghị na Baịbụl nwedịrị ike ịjụ ma mmadụ ò nwere ike iji akwụkwọ kọwara otú kọmputa mgbe ochie si arụ ọrụ mata otú nke ọgbara ọhụrụ si arụ ọrụ .
Ihe ọ pụtara bụ na ụfọdụ ndị na- ewere Baịbụl ka akwụkwọ na- enweghịzi uru ọ bara .
Olee otú mmadụ ga- esi na- achọ ihe ga- enyere ya aka n’ akwụkwọ mgbe ochie , n’ ụwa a e nwerela ọtụtụ ihe ọgbara ọhụrụ nwere ike inyere ya aka ?
A sị ka e kwuwe , ị gaa n’ ọtụtụ ebe n’ Ịntanet , ị ga- ahụ ihe ndị kacha ọhụrụ e kwuru gbasara isiokwu dị iche iche nwere ike ịbara mmadụ uru .
N’ ọtụtụ ihe omume tiivi , a na- ekwukwa ọtụtụ ihe ndị na- ede akwụkwọ na ndị ọkachamara kwuru nwere ike inyere mmadụ aka .
N’ ọtụtụ ebe a na- ere akwụkwọ , e nwekwara ọtụtụ akwụkwọ nwere ike inyere mmadụ aka .
Ndị na- ere ha na- enweta ezigbo ego n’ ihi na imeriime mmadụ na- abịa azụ ha .
Ebe ọ bụ na e nwere ebe mmadụ nwere ike isi mata ihe ọhụrụ a chọpụtara gbasara ihe dị iche iche , gịnịzi mere ọ ga- eji gụwa akwụkwọ e dechara kemgbe ihe fọrọ obere ka ọ bụrụ puku afọ abụọ gara aga ?
Ihe ahụ ndị na- ekwetaghị na Baịbụl kwuru , nke bụ́ na Baịbụl dị ka akwụkwọ kemistrị mgbe ochie ma ọ bụ akwụkwọ kọmputa mgbe ochie , ọ̀ bụ eziokwu ?
Mba , ọ bụghị eziokwu .
Sayensị na nkà na ụzụ na- agbanwe n’ ike n’ ike , ma ihe dị ndị mmadụ mkpa ọ̀ gbanweela ?
Ndị mmadụ ka chọrọ ka ndụ ha na- ebi nwee isi .
Ha chọkwara ka ha na- enwe obi ụtọ , ka obi ruo ha ala , ka udo dị n’ ezinụlọ ha , nakwa ka ha nwee ezigbo ndị enyi .
N’ agbanyeghị na Baịbụl emeela ochie , o kwuru ihe ndị ga- enyere mmadụ aka n’ ihe ndị a , nakwa n’ ihe ndị ọzọ .
Baịbụl sịkwara na ọ bụ Chineke gwara ndị dere ya ihe ha dere .
O kwuru na ihe ndị e dere na ya ga- eduzi anyị n’ ihe ọ bụla anyị na- eme , nyekwara anyị aka ná nsogbu ọ bụla anyị nwere .
(
2 Timoti 3 : 16 , 17
) Baịbụl kwukwara na ihe ndị o kwuru na- aba uru mgbe niile .
Oge ha
anaghị
agafe agafe .
O kwudịrị , sị : “ Okwu Chineke dị ndụ . ”
—
Ndị Hibru 4 : 12
Ọ̀ bụ eziokwu na Baịbụl ga- emeli ihe ndị a ?
Oge ya ọ̀ gafeela ka ọ̀ bụ akwụkwọ kacha baa uru taa n’ eziokwu ?
a ga- enyere gị aka ịmata azịza ajụjụ ndị a .
Malite n’
nke a gawa , isiokwu niile dị na nke ọ bụla ga- apụ iche n’ ihi na ha niile ga na- ekwu gbasara otu ihe .
Ihe Baịbụl Kwuru , Oge Ha Ọ̀ Gafeela ?
WEREGODỊ YA
na unu gara ilegharị anya n’ ebe a na- akwakọba ihe mgbe ochie .
N’ ebe ahụ , e nwere ọtụtụ ihe a kpụrụ akpụ .
Ọtụtụ n’ ime ha enweela oghere , chagharịa ma mebie .
Iberibe ụfọdụ n’ ime ha adapụsịakwala .
Ma , e nwere otu nke pụrụ iche .
Ọ ka dị nnọọ otú ọ dị mgbe a kpụrụ ya .
Mgbe i lechara ya , gị ajụọ onye na- edugharị unu , sị : “ À kpụrụ nke a ọhụrụ ? ”
Ya asị gị , “ mba , ” ma gwa gị na “ ọ bụ ya kacha ọtụtụ n’ ime ihe ndị ahụ ochie , nakwa na a kpụgharịbeghị ya kemgbe a kpụchara ya . ”
Gị ajụzie ya ma ‘ è nwere ebe a dọwara ya mere na e nwebeghị ihe mere ya . ’
Ya asị gị “ mba , ” ma gwa gị na “ ọ bụ nke ahụ ka ajọ ifufe na nnukwu mmiri ozuzo nyerela nsogbu karịchaa , gwakwa gị na ọtụtụ ndị ọjọọ agbaala mbọ imebi ya . ”
Gị ajụzie onwe gị , sị : ‘ Olee ụdị ihe e ji kpụọ ya ? ’
E nwere otú Baịbụl si yie ihe mgbe ochie ahụ pụrụ iche .
Ọ bụ ya ka ọtụtụ akwụkwọ ndị e nwere taa ochie .
Ọ bụ eziokwu na e nwere akwụkwọ ndị ọzọ merela ochie , ma ọtụtụ n’ ime ha adịghịzi mma .
Ha dị ka ihe ndị ọzọ ahụ a kpụrụ akpụ , n’ ihi na o dịla anya e dere ha .
Dị ka ihe atụ , e nweela ihe ọhụrụ ndị a chọpụtara gosiri na ihe ndị e dere n’ akwụkwọ ndị ahụ abaghịzi uru .
Ọtụtụ mgbe , ihe ndị e dere na ha banyere otú e si agwọ ọrịa nweziri ike ịkpatakwuru mmadụ nsogbu , kama inyere mmadụ aka .
Ọtụtụ n’ ime akwụkwọ ndị ahụ e dere n’ oge ochie adịghịzi mma .
E nweela ebe ndị furu efu ma ọ bụ dọkaa na ha .
Ma , Baịbụl dị iche .
N’ agbanyeghị na a malitere ide ya n’ ihe karịrị puku afọ atọ na narị afọ ise gara aga , ọ ka dị nnọọ otú ọ dị mgbe e dere ya .
Kemgbe ọtụtụ afọ , ndị mmadụ agbaala mbọ ka ha memilaa Baịbụl .
Ha agbaala ya ọkụ , machie ya , katọọkwa ya .
N’ agbanyeghị ya , Baịbụl ka dịkwa nnọọ otú ọ dị .
O nwetụdịghị otú ihe ọhụrụ ndị a chọpụtarala taa
si gosi na ihe Baịbụl kwuru abaghịzi uru .
Kama nke ahụ , ọtụtụ ihe Baịbụl kwuru gosiri na ọ ka na- aba uru taa , nakwa na ọ ga na- aba uru n’ ọdịnihu .
Gụọ igbe bụ́ , “
Oge Ya Ọ̀ Gafeela Ka Ò Kwuru Ihe Ndị Mmadụ Mechara Mata Na Ha Bụ Eziokwu ?
”
ÀGWÀ NDỊ GA- ABARA MMADỤ URU TAA
I nwere ike ịna-eche , sị , ‘ Ihe Baịbụl kwuru ọ̀ ga- abara mmadụ uru taa n’ eziokwu ? ’
Iji mata azịza ajụjụ a , jụọ onwe gị , sị : ‘ Olee nsogbu ndị kacha echu ndị mmadụ ụra taa ?
Olee ndị nke kacha eyi egwu ? ’
I nwere ike ikwu na ọ bụ agha , imetọ ụwa , ime mpụ , ma ọ bụkwanụ nrụrụ aka .
Ugbu a , ka anyị lebagodị anya n’ ihe ụfọdụ Baịbụl kwuru .
Ka a na- eleba ha anya , na- ajụ onwe gị , sị , ‘ Ọ bụrụ na ndị mmadụ a na- eme ihe ndị a Baịbụl kwuru , ụwa ọ̀ gaghị adị mma obibi ? ’
IME UDO
“ Obi ụtọ na- adịrị ndị na- eme udo , n’ ihi na a ga- akpọ ha ‘ ụmụ Chineke . ’ ”
(
Matiu 5 : 9
) “ Ọ bụrụ na o kwere omume , ọ bụrụhaala na ọ dị unu n’ aka , unu na mmadụ niile dịrị n’ udo . ”
—
Ndị Rom 12 : 18
IME EBERE NA ỊGBAGHARA MMEHIE
“ Obi ụtọ na- adịrị ndị na- eme ebere , n’ ihi na a ga- emere ha ebere . ”
(
Matiu 5 : 7
) “ Na- ediri ibe unu ihe ma na- agbaghara ibe unu kpamkpam ma ọ bụrụ na onye ọ bụla nwere ihe mere ọ ga- eji mee mkpesa megide ibe ya .
Ọbụna dị ka Jehova
*
gbaghaara unu kpamkpam , na- emekwanụ otú ahụ . ”
—
Ndị Kọlọsi 3 : 13
NDỊ SI NÁ MBA DỊ ICHE ICHE IBI N’ UDO
Chineke “ sitekwara n’ otu mmadụ mee mba ọ bụla nke ụmụ mmadụ , ka ha biri n’ elu ala dum . ”
(
Ọrụ Ndịozi 17 : 26
) “ Chineke adịghị ele mmadụ anya n’ ihu , kama ná mba ọ bụla , onye na- atụ egwu ya ma na- eme ezi omume bụ onye ọ na- anabata nke ọma . ”
—
Ọrụ Ndịozi 10 : 34 , 35
ILEKỌTA ỤWA
“ Jehova bụ́ Chineke wee kpọrọ mmadụ ahụ mee ka o biri n’ ogige Iden ka ọ na- akọ ihe na ya ma na- elekọta ya . ”
(
Jenesis 2 : 15
) Chineke ‘ ga- ebibi ndị na- ebibi ụwa . ’
—
Mkpughe 11 : 18
ỊKPỌ ANYAUKWU NA ỊKWA IKO ASỊ
“ Lezienụ anya ka unu ghara inwe ụdị anyaukwu ọ bụla , n’ ihi na ọbụna mgbe mmadụ nwere ọtụtụ ihe , ihe o nwere adịghị eme ka ọ dị ndụ . ”
(
Luk 12 : 15
) “ Ka a ghara ịkpọtụdị ịkwa iko na ụdị adịghị ọcha ọ bụla ma ọ bụ anyaukwu aha n’ etiti unu , dị nnọọ ka o kwesịrị ndị nsọ . ”
—
Ndị Efesọs 5 : 3
ỊKWỤWA AKA ỌTỌ NA ỊRỤSI ỌRỤ IKE
“ Anyị na- achọ ka anyị na- eme ihe n’ eziokwu n’ ihe niile . ”
(
Ndị Hibru 13 : 18
) “ Ka onye na- ezu ohi kwụsị izu ohi , kama ka ọ rụsie ọrụ ike . ”
—
Ndị Efesọs 4 : 28
ỊNA-ENYERE NDỊ NỌ NÁ MKPA AKA
“ Na- agụgụnụ mkpụrụ obi dara mbà , na- akwadonụ ndị na- adịghị ike , na- enwenụ ogologo ntachi obi n’ ebe mmadụ niile nọ . ”
(
1 Ndị Tesalonaịka 5 : 14
) ‘ Na- elekọta ụmụ mgbei na ụmụ nwaanyị di ha nwụrụ ná mkpagbu ha . ’
—
Jems 1 : 27
Ọ bụghị naanị na Baịbụl kwuru ihe ndị a dị mkpa ka mmadụ na- eme , kama ọ gwakwara anyị otú anyị ga- esi na- eme ha eme ná ndụ anyị kwa ụbọchị .
Ọ bụrụ na ọtụtụ ndị a na- eme ihe ndị a Baịbụl kwuru , ụwa ọ̀ gaghị adị mma karịa otú ọ dị ugbu a ?
N’ eziokwu , ihe Baịbụl kwuru bara uru ugbu a karịa
mgbe ọ bụla ọzọ .
Olee uru ihe Baịbụl kwuru nwere ike ịbara gị ugbu a ?
OTÚ IHE BAỊBỤL KWURU NWERE IKE ISI BARA GỊ URU UGBU A
Nwoke kacha mara ihe nke bitụrụla n’ ụwa , kwuru , sị : “ A na- egosi na amamihe ziri ezi site n’ ọrụ ya . ”
(
Matiu 11 : 19
) Ihe a o kwuru bụ eziokwu .
Ọ bụrụ na mmadụ achọọ ịmata ma ihe ọ̀ ga- abara ya uru , ọ́ gaghị ebu ụzọ nwalee ihe ahụ ?
N’ ihi ya , i nwere ike ịjụ onwe gị , sị : ‘ Ọ bụrụ na ime ihe Baịbụl kwuru na- aba uru n’ eziokwu , ọ̀ bụ na o kwesịghị inyere m aka ná ndụ ?
Olee otú ọ ga- esi nyere m aka ná nsogbu ndị m nwere ugbu a ? ’
Legodị otú o si nyere otu nwaanyị aha ya bụ Delphine aka .
Ihe niile nọbu na- agara Delphine
siriri werere , ndụ ana-atọkwa ya ụtọ .
Ma , n’ otu ntabi anya , nsogbu bidoro zowere ya ka mmiri .
Nwa ya nwaanyị na- erubeghị afọ iri abụọ nwụrụ .
Ya na di ya gbasakwara .
Ihe bidokwara siwere ya ike .
Delphine kwuru , sị : “ O nweghịzi ihe m ji n’ aka .
Enweghịzi m nwa , enweghịzi m di , enweghịzi m ụlọ .
Ọ bịaziri dị m ka ndụ m enweghịzi isi . ”
Ọ bụ mgbe ahụ ka Delphine ghọtara otu ihe Baịbụl kwuru nke ọma .
Baịbụl sịrị : “ Afọ ndụ anyị na- adị afọ iri asaa ; ọ bụrụkwa na anyị enwee ike pụrụ iche , ha na- adị afọ iri asatọ , ma ha jupụtara ná
nsogbu na ihe ọjọọ ; n’ ihi na ha ga- agafe ngwa ngwa , anyị ewee ghara ịnọkwa . ”
—
Abụ Ọma 90 : 10
Baịbụl nyeere Delphine aka n’ ụzọ na- enweghị atụ n’ oge ahụ ihe siiri ya ike .
Dị ka anyị ga- ahụ n’ isiokwu atọ ndị na- esonụ , e nwekwara ndị ọzọ ime ihe Baịbụl kwuru nyeerela ezigbo aka ná nsogbu ha .
Ha abịala chọpụta na Baịbụl dị ka ihe ndị mgbe ochie ahụ pụrụ iche e kwuru gbasara ya ná mmalite isiokwu a .
Ọ dịtụdịghị ka ọtụtụ akwụkwọ ndị ọzọ merela ochie , na- abaghịzi uru .
Ọ̀ bụ maka na ihe e ji mee Baịbụl dị iche ?
Ka ọ̀ nwere ike ịbụ na ihe e dere na ya bụ okwu Chineke n’ eziokwu ?
—
1 Ndị Tesalonaịka 2 : 13
O nwere ike ịbụ na gịnwa achọpụtakwala na mmadụ anaghị adịte ndụ aka , nakwa na ndụ jupụtara ná nsogbu .
Ọ bụrụ na nsogbu ezuo gị ahụ́ , olee ebe ị na- aga ka i nweta nkasi obi , enyemaka , ma ọ bụkwanụ mata ihe i nwere ike ime ?
Ka anyị lebagodị anya n’ ụzọ atọ dị ezigbo mkpa Baịbụl nwere ike inyere gị aka ná ndụ .
Baịbụl ga- enyeliri gị aka
izere
nsogbu ụfọdụ .
ịma otú ị ga- esi
kwụsị
nsogbu ụfọdụ i nwere .
idi
nsogbu ọ bụla ị na- agaghị akwụsịli .
Isiokwu ndị na- esonụ ga- eleba anya n’ ihe atọ ndị a .
SAYENSỊ
BAỊBỤL ABỤGHỊ AKWỤKWỌ SAYENSỊ , MA O KWURU ỌTỤTỤ IHE E MECHARA MATA NA HA BỤ EZIOKWU .
LEE ỤFỌDỤ N’ IME HA .
Eluigwe na ụwa , hà nwere mmalite ?
E nwere mgbe ndị ọkà mmụta sayensị a ma ama kwetasiri ike na eluigwe na ụwa enweghị mmalite .
Ma ugbu a , ha ekwetala na eluigwe na ụwa nwere mmalite .
Ma , ọ bụ ihe Baịbụl kwuru kemgbe .
—
Jenesis 1 : 1
Olee otú ụwa dị ?
N’ oge ochie , ọtụtụ ndị chere na ụwa dị larịị .
Ma , n’ ihe dị ka puku afọ abụọ na narị afọ ise gara aga , ndị ọkà mmụta sayensị bụ́ ndị Gris kwuru na ọ dị gburugburu .
Ma , kemgbe ọtụtụ afọ tupu mgbe ahụ , Aịzaya bụ́ onye so dee Baịbụl kwuru na ‘ ụwa dị gburugburu . ’
—
Aịzaya 40 : 22
Ihe ndị dị na mbara igwe , hà na- emebi emebi ?
Onye ọkà mmụta sayensị , bụ́ onye Gris , aha ya bụ Arịstọtụl , nke biri ndụ n’ ihe dị ka puku afọ abụọ na narị afọ atọ gara aga , kwuru na ọ bụ naanị n’ ụwa ka ihe na- emebi emebi .
Ọ sịrị na kpakpando ndị dị na mbara igwe emekataghị gbanwee ma ọ bụkwanụ mebie .
Ndị mmadụ kwetara ihe a ruo ọtụtụ narị afọ .
Ma , n’ ihe fọrọ obere ka o ruo narị afọ abụọ gara aga , ndị ọkà mmụta sayensị kwuru na ihe niile , ma ihe ndị dị n’ eluigwe ma ihe ndị dị n’ ụwa , na- emebi emebi .
Lord Kelvin bụ otu n’ ime ndị ọkà mmụta sayensị kwetara na ihe niile na- emebi emebi .
Ọ sịrị na Baịbụl kwuru banyere eluigwe na ụwa , sị : “ Ha niile ga- akakwa nká dị ka uwe . ”
(
Abụ Ọma 102 : 25 , 26
) Kelvin kwetakwara ihe Baịbụl kwuru , nke bụ́ na ọ bụrụ na Chineke achọọ o nwere ikike ime ka ihe ọ bụla ghara imebi ihe ndị o kere .
—
Ekliziastis 1 : 4
È nwere ebe e kokwasịrị ụwa ma ọ bụ planet ndị ọzọ ?
Arịstọtụl kụziri na e nwere ihe e ji kpakọta planet niile ọnụ .
Ọ sịrị na akpakọtara ha , ha esie ike , nakwa na ọ bụ ụwa nọ n’ etiti .
Ma , n’ ihe dị ka narị afọ atọ gara aga , ndị ọkà mmụta sayensị malitere ikweta na o nweghị ebe e kokwasịrị kpakpando , ụwa na planet ndị ọzọ ka ha ghara ịda .
Ma , n’ akwụkwọ Job e dere kemgbe ihe karịrị puku afọ atọ gara aga , e kwuru na o nweghị ihe Chineke “ kokwasịrị ụwa na ya . ”
—
Job 26 : 7
AHỤ́ IKE
BAỊBỤL KWURU IHE NDỊ BỤ ỊGBA NWERE IKE INYERE MMADỤ AKA N’ IHE GBASARA AHỤ́ IKE N’ AGBANYEGHỊ NA Ọ BỤGHỊ AKWỤKWỌ AHỤ́ IKE .
Ịkpọpụ ndị ọrịa iche .
N’ Iwu Mozis , e kwuru ka a na- akpọpụ ndị ekpenta iche ka ha na ndị mmadụ ghara ịnọkọta .
Ma , ndị dọkịta amaghị ihe a ruo mgbe ọrịa na- efe efe kpara mkpamkpa n’ ihe dị ka narị afọ asaa gara aga .
Ọ bụzi mgbe ahụ ka ha malitere mewe ya .
Ọ ka na- abakwa uru taa .
—
Levitikọs isi nke 13 na nke
14
Mmadụ ịkwọ aka ma o metụ ozu aka .
Tupu ihe dị ka afọ 1890 , ọ na- abụkarị ndị dọkịta metụchaa ozu aka , ha aga gwọwa onye ọrịa , n’ ebughị ụzọ kwọọ aka .
Ihe a ha na- eme gburu ọtụtụ ndị .
Ma , Iwu Mozis kwuru na onye ọ bụla metụrụ ozu aka adịghịzi ọcha .
O kwudịrị ka onye ahụ were mmiri sụọ uwe ya , saakwa ahụ́ ya ka o nwee ike ịdị ọcha .
Ihe ndị a Chineke gwara ha , na- eme ka mmadụ ghara ibute ọrịa .
—
Ọnụ Ọgụgụ 19 : 11 ,
19
Ịnyụ nsị ebe na- ekwesịghị ekwesị .
Kwa afọ , afọ na- asagbu ihe karịrị ọkara nde ụmụaka .
Ihe kacha akpata afọ ọsịsa a bụ nsị ndị mmadụ nyụrụ ebe na- ekwesịghị ekwesị .
Iwu Mozis kwuru na onye chọọ ịnyụ nsị , o kwesịrị ịga ebe mmadụ na- anọghị , gwuo ala , ọ nyụchaa , ya ekpochie ya .
—
Diuterọnọmi 23 : 13
Oge e ji ebi úgwù .
Chineke nyere iwu ka a na- ebi nwa nwoke ọ bụla a mụrụ úgwù n’ ụbọchị nke asatọ .
(
Levitikọs 12 : 3
) A chọpụtara na ihe na- eme ka ahụ́ nwatakịrị amụrụ ọhụrụ nwee ike ịkwụsị ịgba ọbara na- amalite ịrụ ọrụ nke ọma ma izu mbụ a mụrụ ya gachaa .
N’ oge Baịbụl , tupu e nwee ụzọ ọgbara ọhụrụ e si agwọ ọrịa , iche ka otu izu gachaa tupu ebie nwa ọhụrụ úgwù , na- eme ka ọ ghara ịnwụ .
Ịna-enwe obi ụtọ na- eme ka ahụ́ na- adị mmadụ mma .
Ndị na- eme nchọpụta gbasara ahụ́ ike na ndị ọkà mmụta sayensị kwuru na mmadụ ịna-enwe obi ụtọ , ịna-atụ anya na ihe ga- adị mma , ịna-egosi na obi dị ya ụtọ maka ihe e meere ya , nakwa ịna-agbaghara ndị mejọrọ ya , na- enyere mmadụ aka ahụ́ ana-adị ya mma .
Baịbụl kwuru , sị : “ Obi nke na- aṅụrị ọṅụ bara uru dị ka ihe na- agwọ ọrịa , ma mmụọ nke dara mbà na- amịkpọ ọkpụkpụ . ”
—
Ilu 17 : 22
1 Baịbụl Ga- enyere Gị Aka Izere Nsogbu
ỊṄỤBIGA MMANYA ÓKÈ
Delphine anyị kwuru gbasara ya n’ isiokwu bu nke a ụzọ , chọpụtara na ichegbu onwe ya gbasara nsogbu ndị o nwere na- eme ka ọ na- aṅụ oké mmanya .
Baịbụl akagbughị ịṅụ mmanya .
Ma , ọ sịrị : “ Anọla n’ etiti ndị na- aṅụ oké mmanya . ”
(
Ilu 23 : 20
A chọpụtala na ịṅụbiga mmanya ókè na- akpata ọrịa ndị dị ezigbo njọ , na- akpata esemokwu , na- emekwa ka ọtụtụ nde mmadụ na- anwụchu ọnwụ kwa afọ .
Mmadụ ga- ezereli ọtụtụ nsogbu ndị a ma ọ na- eme ihe Baịbụl kwuru .
Delphine zeere nsogbu ndị ahụ .
Ọ sịrị : “ Achọpụtala m na ịṅụ mmanya anaghị eme ka m kwụsị ichegbu onwe m .
M mere ihe e kwuru ná
Ndị Filipaị 4 : 6 , 7
.
Ebe ahụ sịrị : ‘ Unu echegbula onwe unu banyere ihe ọ bụla , kama .
.
.
mee ka Chineke mara ihe unu na- arịọ . ’
Ọ bụrụ na mụ echegbuwe onwe m n’ abalị ọ bụla , m na- ekpe ekpere , gwa Chineke otú ọ dị m n’ obi .
Iwe jide m , e nwee ihe na- enye m nsogbu n’ obi , ma ọ bụkwanụ obi na- ekoropụ m , m na- agwa ya .
M na- arịọ ya ka o nyere m aka ka m ghara ịna-echegbu onwe m .
Chi bọọ , m na- agbalị ka m ghara ịna-echegbuzi onwe m .
Ikpe ekpere mgbe niile emeela ka m na- eche banyere
ihe ndị m nwere ,
kama ịna-echegbu onwe m banyere
ihe ndị m na- enweghị .
M kpebiri na agaghịzi m na- aṅụ mmanya na- aba n’ anya .
Obi eruola m ala ugbu a .
Achọghịkwa m ka ihe ọ bụla mee ka m chegbuwakwa m onwe m . ”
ỊKWA IKO
Ịkwa iko so n’ ihe ndị kacha akpata obi mgbawa na nsogbu .
Ma , ihe Baịbụl kwuru ga- enyeliri anyị aka izere nsogbu ndị a .
Dị ka ihe atụ , o kwuru ụfọdụ ihe kacha eme ka mmadụ kwaa iko .
Ha bụ ịchụ nwaanyị ma ọ bụ nwoke na ile ndị gba ọtọ .
Otu nwoke aha ya bụ Samuel kwuru , sị : “ Ịchụ nwaanyị anaghị esiri m ike .
Mgbe ụfọdụ , e nwee nwaanyị ihe ya na- anaghị amasị m , mana mụ achọpụta na ihe m na- amasị ya , ịchụ ya atọwa m ụtọ . ”
Samuel chọpụtara na ndị mmadụ na- ekwukarị na ọ na- achụ nwaanyị , ma mgbe ọ na- ebughị n’ obi ịchụ nwaanyị .
Ihe a meziri ka o kpebie na ya ga na- achụ nwaanyị .
Ma , omume a nyere ya nsogbu n’ obi .
O mechara kwuo , sị : “ Omume ahụ nwere ike itinye mmadụ ná nsogbu n’ ihi na ọ na- eme ka mmadụ na- eme ihe na- achọghị ịma otú ihe ọ na- eme ga- esi emetụta ndị ọzọ . ”
Samuel gụrụ otu akwụkwọ e dere maka ndị na- eto eto n’ adres Ịntanet bụ́ jw .
org .
O chebakwaara ihe e kwuru
n’ Ilu 20 : 11
echiche .
Ebe ahụ sịrị : “ Nwatakịrị na- esi n’ omume ya eme ka a mata onye ọ bụ , ma ihe ọ na- eme ọ̀ dị ọcha , ziekwa ezi . ”
Olee otú amaokwu Baịbụl a si nyere ya aka ?
Samuel ghọtara na ịchụ nwaanyị bụ omume na- adịghị ọcha , o zighịkwa ezi .
O kwuru , sị : “ M mụtakwara na onye na- achụ nwaanyị ma ọ bụ nwoke na- amụta àgwà ndị ga- eme ka ọ ghara ịbụ ezigbo di ma ọ bụ ezigbo nwaanyị .
M bidoro chewe otú obi ga- adị nwaanyị m ga- alụ ma ọ hụ na m na- achụ nwaanyị .
Ọ bụ ihe a mere m ji mata na omume a nwere ike itinye mmadụ ná nsogbu .
Ọ bụ eziokwu na ịchụ nwaanyị na- adịrị m mfe , ma o meghị ka ọ bụrụ ihe ọma . ”
Samuel kwụsịrị ịchụ nwaanyị .
O meekwala ka o zere ịkwa iko .
E nwere otu nwoke aha ya bụ Antonio .
Ile ndị gba ọtọ gaara eme ka ọ kwaa iko ma banye n’ ezigbo nsogbu .
Ile ndị gba ọtọ riri ya isi .
Ọ bụ eziokwu na ọ lụọla nwaanyị , hụkwa nwaanyị ya n’ anya , ọ na- ele ndị gba ọtọ ọtụtụ mgbe .
Ma , ọ sịrị na ichebara ihe e dere na
1 Pita 5 : 8
echiche nyeere ya ezigbo aka .
Ebe ahụ sịrị : “ Nweenụ uche ziri ezi , na- echenụ nche .
Onye mmegide unu , bụ́ Ekwensu , na- ejegharị dị ka ọdụm na- ebigbọ ebigbọ , na- achọ onye ọ ga- eripịa . ”
Antonio kwuru , sị : “ Foto ndị gba ọtọ juru ebe niile n’ ụwa taa , ọ na- esikwa ike ya apụọ mmadụ n’ obi ma o lee ya .
N’ eziokwu amaokwu Baịbụl ahụ nyeere m ezigbo aka iche banyere onye na- eji foto ndị ahụ anwa mmadụ .
M mụtara na m kwesịrị icheta ozugbo m hụrụ foto ndị ahụ na ọ bụ Ekwensu ka ha si n’ aka .
Ugbu a , achọpụtala m na ọ bụ naanị Jehova ga- enyeliri m aka ‘ inwe uche ziri ezi , ma na- eche nche ’ iji nwee ike ịlụso ihe ndị ahụ na- emerụ uche m na obi m ma na- akpa alụmdi na nwunye anyị aka ọjọọ , ọgụ . ”
E nyeere Antonio aka , ya emechaakwa kwụsị omume ọjọọ ahụ .
Ihe a nyekwaara ya aka izere nsogbu ndị ka njọ ọ gaara adaba na ha .
N’ eziokwu , Baịbụl kwuru ihe ndị bara uru nwere ike inyere anyị aka izere ịba n’ ezigbo nsogbu .
Ma , ọ̀ bụrụkwanụ na e nwere nsogbu marala mmadụ ahụ́ , ya ana-esikwara ya ike ịpụta na ya ?
Ka anyị lee otú Okwu Chineke nwere ike isi nyere anyị aka ịkwụsị ụdị nsogbu ahụ .
Ihe Baịbụl kwuru ga- enyeliri anyị aka izere nsogbu ụfọdụ
2 Baịbụl Ga- enyere Gị Aka Ịkwụsị Nsogbu
MMADỤ ỊNA-ECHEGBU ONWE YA
E nwere otu nwa agbọghọ aha ya bụ Rosie .
O kwuru , sị : “ M na- echegbukarị onwe m gbasara ụfọdụ ihe ọjọọ ndị nwere ike ime echi .
M na- eche ha karịa otú ha dị . ”
Olee amaokwu Baịbụl ndị nyeere ya aka ?
Otu n’ ime ha bụ
Matiu 6 : 34
Ebe ahụ sịrị : “ Unu echegbula onwe unu mgbe ọ bụla maka echi , n’ ihi na echi ga- enwe nchegbu nke ya .
Ihe ọjọọ nke ụbọchị nke ọ bụla ezuworo ya . ”
Rosie sịrị na ihe ahụ Jizọs kwuru nyeere ya aka ịkwụsị ichegbu onwe ya maka echi .
O kwukwara , sị : “ E nwere ọtụtụ nsogbu mụ na ha na- alụ , ma anaghịzi m echegbu onwe m gbasara ihe ndị na- emebeghị , ndị o nwekwara ike bụrụ na ha agaghị eme . ”
Onye ọzọ aha ya bụ Yasmine chọpụtakwara na ya na- echegbukarị onwe ya .
O kwuru , sị : “ N’ abalị ụfọdụ , m na- ebe ákwá , anaghịkwa m ehi ụra .
M na- echegbu onwe m maka ihe nwere ike ime echi . ”
Olee amaokwu Baịbụl nyeere ya aka ?
O kwuru na ọ bụ ihe e dere na
1 Pita 5 : 7
Ebe ahụ sịrị : “ Na- atụkwasịnụ [ Chineke ] nchegbu unu niile , n’ ihi na ihe banyere unu na- emetụ ya n’ obi . ”
Yasmine kwuru , sị : “ Ka oge na- aga , m nọgidere na- arịọ Jehova ka o nyere m aka .
Ọ zakwara ekpere m .
Ọ bịaziri dị m ka e bupụrụ ibu na- anyịgbu m .
Ọ bụ eziokwu na mgbe ụfọdụ , m na- amalitekwa chegbuwe onwe m , ma ugbu a , amatala m ihe m ga na- eme gbasara ya . ”
IYIGHARỊ IHE
O nwere otu nwaanyị aha ya bụ Isabella .
O kwuru , sị : “ Ọ dị m ka mmadụ ịna-eyigharịkarị ihe o kwesịrị ime , na- esi n’ ọbara n’ ihi na papa m na- eyigharịkarị ihe .
M na- eyigharịkarị ihe ndị m kwesịrị ime , naanị iji zuo ike ma ọ bụ lee tiivi .
Omume a adịghị mma n’ ihi na ọ na- eme ka mmadụ nwee ọtụtụ ihe ọ ga- eme otu mgbe , meekwa ka onye ahụ ghara ime ihe ahụ otú dị mma . ”
Ihe nyeere ya aka bụ ihe e kwuru na
2 Timoti 2 : 15
Ebe ahụ sịrị : “ Gbalịsie ike ka i chee onwe gị n’ ihu Chineke dị ka onye ihe ya dị ya mma , onye ọrụ nke na- enweghị ihe ọ ga- emere ihere . ”
Isabella kwuru , sị : “ Achọghị m ka ọrụ m na- eme Jehova ihere n’ ihi emeghị ihe mgbe m kwesịrị ime ya . ”
Ugbu a , Isabella na- emezi ihe mgbe o kwesịrị ime ya .
Kelsey kwuru na ya nwekwara ụdị nsogbu a .
O kwuru , sị : “ E nye m ihe m ga- eme , m na- eyigharịkarị oge m kwesịrị iji mee ya ruo mgbe oge gwụrụla agwụ .
Ọ na- eme ka m na- ebe ákwá , na- echegbu onwe m , ụra anaghịkwa aga m n’ anya .
Ihe a dịghị mụ mma n’ ahụ́ . ”
Ihe Chineke kwuru
n’ Ilu 13 : 16
nyeere ya aka .
Ebe ahụ sịrị : “ Onye ọ bụla nke maara ihe ga- eji ihe ọmụma mee ihe , ma onye nzuzu ga- agbasa nzuzu ya ebe niile . ”
Kelsey kwuru ihe ọ mụtara mgbe ọ tụgharịrị uche n’ ihe amaokwu Baịbụl a kwuru .
Ọ sịrị : “ Ọ dị mma mmadụ ịma ihe ndị ọ ga- emeli , nakwa ịhazi oge ọ ga- eji eme ihe ụfọdụ .
Ugbu a , enwere m akwụkwọ m na- eji ede oge m kwesịrị iji rụọ ọrụ ndị m nwere .
Ihe a emeela ka m na- enwe oge m kwesịrị iji eme ihe ọ bụla , gharakwa ịna-ahapụ ha ruo mgbe oge gwụrụ . ”
OWU ỊMA MMADỤ
Otu nwaanyị aha ya bụ Kirsten kwuru , sị : “ Di m hapụrụ m , hapụkwara m ụmụaka anọ . ”
Olee amaokwu Baịbụl nyeere ya aka ?
Ọ bụ
Ilu 17 : 17
Ebe ahụ sịrị : “ Ezi enyi nwere ịhụnanya mgbe niile , ọ bụkwa nwanne a mụrụ maka oge nsogbu . ”
Kirsten gakwuuru ndị ya na ha so efe Jehova ka ha nyere ya aka .
Olee otú ha si nyere ya aka ?
Ọ sịrị : “ Ndị enyi m si ụzọ dị iche iche gbatara m ọsọ enyemaka .
Ụfọdụ zụtaara anyị ihe e ji esi nri , ndị ọzọ ewetara anyị okooko osisi .
Ọtụtụ n’ ime ha bịara nyere mụ na ụmụ m aka ugboro atọ anyị akwafee n’ ụlọ ọzọ .
Otu onye chọtaara m ọrụ .
Ha nyeere m aka n’ oge niile ahụ . ”
E nwekwara mgbe owu mara Delphine anyị kwuru gbasara ya ná mmalite .
Mgbe nwa ya nwụrụ , di ya ahapụkwa ya , ọ sịrị : “ M na- ahụ ndị ọzọ ka ha na ndị ezinụlọ ha bi ma na- enwe obi ụtọ .
Ma , owu na- ama m , anaghịkwa m enwe obi ụtọ . ”
Otu n’ ime amaokwu Baịbụl nyeere ya aka bụ
Abụ Ọma 68 : 6
Ebe ahụ sịrị : “ Chineke na- eme ka ndị nọ naanị ha biri n’ ụlọ . ”
Delphine kwuru , sị : “ Ama m na ụlọ ebe a na- ekwu abụghị naanị ụlọ nkịtị ma ọ bụ ezinụlọ .
Kama m ghọtara na Chineke nyere anyị ezinụlọ Ndị Kraịst , ya bụ , ndị anyị na ha na- efekọ Jehova ọnụ .
Obi na- eru anyị ala n’ ezinụlọ a n’ ihi na anyị na ndị ọzọ hụrụ Jehova n’ anya na- abịa bụrụ ezigbo ndị enyi .
Mana , ama m na mụ na ha agaghị adị ná mma ma ọ bụrụ na mụ ebughị ụzọ mee ka mụ na Jehova dịrị ná mma .
Abụ Ọma 37 : 4
nyeere m aka ime ihe a .
Ebe ahụ sịrị : ‘ Ka ihe Jehova na- atọkwa gị ụtọ nke ukwuu , ọ ga- enyekwa gị ihe niile obi gị na- arịọ . ’ ”
N’ ikpeazụ Delphine kwuru , sị : “ M chọpụtara na m kwesịrị ime ka mụ na Jehova dịkwuo ná mma .
E nweghị enyi dị ka Jehova .
M bịaziri depụta ihe mụ na ndị ọzọ hụkwara Jehova n’ anya nwere ike ịna-emekọ ọnụ , n’ ihi na ọ ga- eme ka mụ na ha bụrụ enyi .
M mụtara ịna-elekwasị anya ebe ndị ọzọ na- emeta , na- elegharakwa ebe ha na- anaghị emeta anya . ”
Nke bụ́ eziokwu bụ na ndị na- efe Jehova ka bụ ndị na- ezughị okè .
Ndịàmà Jehova na- enwekwa nsogbu otú ndị ọzọ na- enwe .
Ma , ndị na- eme ihe Baịbụl kwuru na- enyere ndị ọzọ aka mgbe ọ bụla o kwere ha mee .
Ọ dị mma imeta ndị dị otú a enyi .
Mana , ihe Baịbụl kwuru ò nwere ike inyere mmadụ aka ná nsogbu ndị ọ na- agaghị akwụsịli ugbu a , dị ka ọrịa na- ekweghị ala ala ma ọ bụ na mmadụ nwụnahụrụ ya ?
3 Baịbụl Ga- enyere Gị Aka Idi Nsogbu
ỌRỊA NA- ANAGHỊ ALA ALA
E nwere otu nwa agbọghọ aha ya bụ Rose .
O kwuru , sị : “ E nwere otu ọrịa m na- arịa si n’ agbụrụ anyị .
Ọrịa a na- eme ka ahụ́ na- egbu m ezigbo mgbu mgbe ọ bụla .
Ihe a emeela ka ndụ na- agwụ m ike . ”
Otu n’ ime ihe kacha ewute ya bụ na ọ na- eme ka ọ na- esiri ya ike ịmụ Baịbụl na ime ihe ndị ọzọ gbasara ofufe Chineke .
Ma , ihe Jizọs kwuru na
Matiu 19 : 26
nyeere ya ezigbo aka .
Ebe ahụ sịrị : “ N’ ebe Chineke nọ , ihe niile kwere omume . ”
Rose chọpụtara na e nwere ụzọ ndị ọzọ o nwere ike isi na- amụ ihe .
Ebe ọ bụ na ahụ́ na- egbu ya mgbu mere ka ịgụ ihe na- esiri ya ike mgbe ụfọdụ , ọ malitere na- egere Baịbụl na akwụkwọ ndị e ji amụ Baịbụl e tinyere na teepụ .
Ọ sịrị : “ Amaghị m otú m gaara esi na- amụ ihe ndị ga- eme ka mụ na Jehova na- adị ná mma , ma ọ bụrụ na e nweghị ihe ndị a . ”
Obi jọwa Rose njọ n’ ihi ihe ndị ọ na- anaghị emelizi , ihe e dere ná
2 Ndị Kọrịnt 8 : 12
na- akasi ya obi .
Ebe ahụ sịrị : “ Ọ bụrụ na unu bu ụzọ dịrị njikere , ọ bụ ihe a na- anabata karịsịa dị ka ihe mmadụ nwere si dị , ọ bụghị dị ka ihe mmadụ na- enweghị si dị . ”
Ihe amaokwu Baịbụl a kwuru na- echetara Rose na ihe ọ na- eme na- atọ Chineke ụtọ n’ ihi na ọ na- eme ike ya niile .
MMADỤ NWỤNAHỤ GỊ
Delphine e kwuru gbasara ya ná mbụ kwuru , sị : “ Mgbe nwa m nwaanyị dị afọ iri na asatọ nwụrụ , o wutere m nke ukwuu nke na echere m na agaghị m edili ya .
Ihe niile gbanwere . ”
Ihe e kwuru
n’ Abụ Ọma 94 : 19
kasiri ya obi .
N’ ebe ahụ , otu onye so dee Abụ Ọma gwara Chineke , sị : “ Mgbe m nwere ọtụtụ nchegbu n’ ime obi m , nkasi obi gị malitere ime ka ahụ́ ruo mkpụrụ obi m ala . ”
Delphine kwuru , sị : “ M rịọrọ Jehova ka o nyere m aka ịmata ihe ndị m ga na- eme ga- enye aka mee ka ahụ́ ruo m ala . ”
Delphine wepụtara onwe ya na- akụziri ndị mmadụ Baịbụl .
O mechara jiri onwe ya tụnyere kreyọn ụmụaka ji ese ihe .
Ọ bụrụgodị na e nwee ndị nke gbajiri agbaji , ha ka na- eji ya eteji ihe ha sere .
N’ agbanyeghị na o chere na ndụ ọ dị enweghịzi isi , ọ chọpụtara na ya ka nwere ike ịna-enyere ndị ọzọ aka .
O kwuru , sị : “ M chọpụtara na iji ihe Baịbụl kwuru na- enyere ndị m na- amụrụ Baịbụl aka bụ otú Jehova si enyere m aka idi nsogbu m ma na- akasi m obi . ”
Ọ bịara depụta ụfọdụ ndị a kọrọ gbasara ha na Baịbụl mmadụ nwụnahụrụ .
Ọ chọpụtara “ na ha niile ejighị ekpere egwu egwu . ”
Ọ chọpụtakwara na “ ịgụ Baịbụl ga- enyeliri mmadụ aka idi nsogbu . ”
Ịmụ Baịbụl enyekwarala Delphine aka ịna-eche gbasara ihe ọma ndị ga- eme n’ ọdịnihu , ọ bụghị ihe ndị merela eme .
Ihe e kwuru
n’ Ọrụ Ndịozi 24 : 15
na- akasi ya obi .
Ebe ahụ sịrị : “ A gaje inwe mbilite n’ ọnwụ nke ma ndị ezi omume ma ndị ajọ omume . ”
Obi ò siri Delphine ike na Jehova ga- akpọlite nwa ya nwaanyị n’ ọnwụ ?
Delphine zara ajụjụ a .
Ọ sịrị : “ M na- ahụ nwa m nwaanyị mgbe a ga- akpọlite ya n’ ọnwụ .
Ahazichaala m ihe m ga- eme ụbọchị mụ na ya ga- anọrị .
M na- ahụ nnọọ ka mụ na ya nọ otú ahụ m si hụ ya ụbọchị ahụ m mụrụ ya . ”
Uru Ihe Baịbụl Kwuru Ga- abara Gị n’ Ọdịnihu
na ị na- aga n’ ụzọ gbara ọchịchịrị n’ abalị .
Ọ bụ eziokwu na ezigbo ọchịchịrị agbaala , mana ụjọ anaghị atụ gị maka na i ji tọọchị na- enwusi ike .
Ị gbaa ya n’ ala , ị ga- ahụ ihe dị gị n’ ihu nke ọma .
Ị gbaa ya n’ ihu , ụdị ìhè si na ya apụta ga- eme ka ị na- ahụ ihe dị n’ ebe dị anya .
E nwere ike iji Baịbụl tụnyere tọọchị a .
N’ isiokwu ndị bu nke a ụzọ , anyị kwuru na Baịbụl nwere ike inyere anyị aka imeri nsogbu ndị na- abịara anyị kwa ụbọchị , n’ ụwa a nke ọ na- abụ chi bọọ a nụ ọzọ .
E nwere ike iji nsogbu ndị ahụ tụnyere ihe ndị dị anyị n’ ihu .
Uru ọzọ Baịbụl na- abara anyị bụ na ọ na- enyere anyị aka ịmata otú ihe ga- adị n’ ọdịnihu .
Ọ na- emekwa ka anyị mata ụzọ ọ ga- abụ anyị soro , anyị enwee obi ụtọ ruo mgbe ebighị ebi , ihe ndị anyị nwere ejukwa anyị afọ .
(
Abụ Ọma 119 : 105
) Olee otú o si eme ya ?
Ka anyị tụlee uru abụọ ihe ndị Baịbụl na- akụziri anyị ga- abara anyị n’ ọdịnihu :
1 Ọ na- akụziri anyị ihe ga- eme ka ndụ anyị nwee isi ,
nakwa
2 ọ na- ezi anyị otú anyị na Chineke ga- esi bụrụ enyi .
1 IME KA NDỤ ANYỊ NWEE ISI
Baịbụl na- enyere anyị aka ịma otú anyị ga- esi dozie nsogbu ọ bụla anyị nwere .
Ma , Baịbụl karịrị akwụkwọ nkịtị na- enyere mmadụ aka ma o nwee nsogbu .
Baịbụl anaghị akụziri anyị ka anyị na- eche naanị gbasara onwe anyị , kama , ọ na- akụziri anyị ka anyị na- eche otú anyị nwere ike isi nyere ndị ọzọ aka .
Anyị mee ya , ọ ga- eme ka ndụ anyị nwee isi .
Dị ka ihe atụ , Baịbụl kwuru sị : “ A na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) Ì chetara mgbe i nyeere onye nọ ná mkpa aka ?
Ma ọ bụkwanụ mgbe i medara obi gee otu enyi gị ntị ka ọ na- akọrọ gị otú ọ dị ya n’ obi ?
Ị̀ naghị enwe obi ụtọ ma i cheta na i nyeere mmadụ aka ya enwee obi ụtọ ?
Anyị ga- aka enwe obi ụtọ ma ọ bụrụ na anyị enye ndị ọzọ ihe ma ghara ilewe anya ka ha nyeghachi anyị ihe ọ bụla .
Otu onye na- ede akwụkwọ sịrị : “ Ọ ga- esi ike inye mmadụ ihe ma ghara inweta nke karịrị nke ahụ i nyere ,
ma ọ bụrụhaala na i nyere ma ghara ịtụwa anya ka e nyeghachi gị ihe ọ bụla
Mana , ọ bụrụ na anyị ewepụta onwe anyị nyere ndị ọzọ aka , karịchaa ndị na- agaghị enyeghachịli anyị ihe ọ bụla , anyị
na- enweta
ụgwọ ọrụ .
Anyị na- eme ihe dị Chineke mma .
Anyị na Jehova ga na- arụkọ ọrụ , bụ́ onye na- ewere ihe ọma ọ bụla anyị meere ndị ọzọ dị ka ịgbazinye ya ihe .
(
Ilu 19 : 17
) Ọ naghị eji ihe ọma ọ bụla anyị meere ndị ọ na- enweghị ka ọ hà ha egwu egwu , o kwekwara nkwa iji ndụ ebighị ebi na paradaịs kwụọ anyị ụgwọ .
Olileanya a anyị nwere magburu onwe .
—
Abụ Ọma 37 : 29 ;
Luk 14 : 12-14
Nke kachanụ bụ́ na Baịbụl na- akụziri anyị na ndụ anyị ga- aka enwe isi ma ọ bụrụ na anyị ejiri ya fee Jehova Chineke .
Okwu ya na- agba anyị ume ka anyị na- eto ya , na- asọpụrụ ya ma na- erubere ya isi .
(
Ekliziastis 12 : 13 ;
Mkpughe 4 : 11
) Ọ bụrụ na anyị emee ya , anyị ga- eme ihe ga- akacha aba uru , nke bụ na ọ ga- eme ka Chineke nwee obi ụtọ .
Ọ gwara anyị sị : “ Mara ihe .
.
.
wee mee ka obi m ṅụrịa . ”
(
Ilu 27 : 11
) Chegodị echiche .
Ọ bụrụ na anyị ejiri ihe Baịbụl kwuru mee mkpebi , ọ na- eme ka Nna anyị nke eluigwe nwee obi ụtọ .
Maka gịnị ?
Ọ na- eche banyere anyị , ọ chọkwara ka anyị rubere ya isi ka ihe nwee ike gaziere anyị .
(
Aịzaya 48 : 17 , 18
) Ò nwere ihe ga- aka eme ka ndụ anyị nwee isi karịa na anyị na- efe Ọkaakaa eluigwe na ụwa nakwa na otú anyị si ebi ndụ na- eme ya obi ụtọ ?
2 ANYỊ NA CHINEKE GA- ABỤ ENYI
Baịbụl na- akụzikwara anyị ka anyị na Chineke bụrụ enyi .
Baịbụl sịrị : “ Bịaruonụ Chineke nso , ọ ga- abịarukwa unu nso . ”
(
Jems 4 : 8
) Mgbe ụfọdụ , anyị nwere ike ịna-eche na ọ gaghị ekweli omume anyị na onye kere anyị ịbụ enyi .
Mana , Baịbụl gwara anyị na ọ bụrụ na anyị ‘ achọọ Chineke , ’ na anyị ‘ ga- achọta ya n’ ezie , ’ maka na “ ọ nọghị n’ ebe dị anya n’ ebe onye ọ bụla n’ ime anyị nọ . ”
(
Ọrụ Ndịozi 17 : 27
) Ndụmọdụ a Baịbụl nyere anyị ka anyị bụrụ enyi Chineke ga- abara anyị ezigbo uru n’ ọdịnihu .
Olee otú ọ ga- esi baara anyị uru ?
Chetụgodị echiche : O nweghị ihe anyị ga- emeli n’ onwe anyị iji gbanahụ onye iro anyị kachanụ bụ́ ọnwụ .
(
1 Ndị Kọrịnt 15 : 26
) Mana , Chineke na- adị ndụ ruo mgbe ebighị ebi .
Ọ naghị anwụ anwụ , ọ chọkwara ka ndị enyi ya dịrị ndụ ruo mgbe ebighị ebi .
Baịbụl ji okwu ndị a na- eru n’ obi ma dị mfe nghọta gosi ihe Jehova bu n’ obi maka ndị niile na- achọ ya .
Ọ sịrị : “ Onye na- eme uche Chineke ga- anọgide ruo mgbe ebighị ebi . ”
—
1 Jọn 2 : 17
Olee ihe ndị ị ga- eme ka gị na Chineke bụrụ enyi ruo mgbe ebighị ebi ?
Nọgide na- amụ gbasara ya n’ Okwu ya bụ́ Baịbụl .
(
Jọn 17 : 3 ;
) Rịọ Jehova ka o nyere gị aka ịghọta Okwu ya .
Baịbụl kwuru na ọ bụrụ na anyị anọgide “ na- arịọ Chineke ” maka amamihe , ọ ga- enye anyị ya .
Jems 1 : 5
) N’ ikpeazụ , gbaa mbọ na- eme ihe ị mụtara .
Kwee ka Okwu Chineke bụrụ “ oriọna nke na- enye ụkwụ [ gị ] ìhè ” na “ ìhè na- enwu n’ okporo ụzọ [ gị ] ” ruo mgbe ebighị ebi .
—
Gịnị Ka Baịbụl Kwuru ?
Baịbụl ò nwere ike inyere gị aka ka gị na Chineke bụrụ enyi ?
ỤFỌDỤ NDỊ NA- EKWU .
.
.
na ha agaghị abụli enyi Chineke n’ ihi na ha bụ ndị mmehie .
Ndị ọzọ na- ekwu na ihe banyere anyị anaghị emetụ Chineke n’ obi .
Gịnị ka i chere ?
IHE BAỊBỤL KWURU
Chineke “ na ndị na- eme ihe n’ eziokwu na- enwe mmekọrịta chiri anya . ”
(
Ilu 3 : 32
) Ọ bụrụ na anyị ana-erubere Chineke isi , anyị na ya ga- abụ enyi .
OLEE IHE ỌZỌ ANYỊ GA- AMỤTA NA BAỊBỤL ?
Chineke chọrọ ka anyị na ya bụrụ enyi .
—
Chineke bụ enyi anyị .
Ọ dị njikere ịgbaghara anyị ma nyere anyị aka .
—
Abụ Ọma 86 : 5
Ndị enyi Chineke na- eme ihe dị Chineke mma , ha na- akpọkwa ihe Chineke kpọrọ asị , asị .
—
Ndị Rom 12 : 9
Ụlọ Nche , Nke 2 2018
Olee Otú Ihe Ga- adị n’ Ọdịnihu ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị n’ Ụlọ Nche A
Okwu Mmalite
Ò nwetụla mgbe i chere otú ihe ga- adịrị gị na ezinụlọ gị n’ ọdịnihu ?
Baịbụl kwuru , sị :
“ Ndị ezi omume ga- enweta ụwa .
Ha ga- ebikwa n’ elu ya ruo mgbe ebighị ebi . ”
—
Abụ Ọma 37 : 29
.
a ga- enyere gị aka ịmata ihe Chineke bu n’ obi kee ụwa na ụmụ mmadụ .
Ọ ga- enyekwara gị aka ịmata ihe ị ga- eme ka i rite uru na ya .
Ikwu Ihe Ga- eme n’ Ọdịnihu
Ì chetụla otú ihe ga- adịrị gị na ezinụlọ gị n’ ọdịnihu ?
Ihe ọ̀ ga- adịrị unu mma ka ihe ọ̀ ga- esiri unu ike ?
Udo ọ̀ ga- adị n’ ụlọ unu ka ọ̀ bụ na ọ gaghị adị ?
Ị̀ ga- aka nká , ka ị̀ ga- anwụchu ọnwụ ?
Ndị mmadụ echeela gbasara ajụjụ ndị a kemgbe ọtụtụ puku afọ .
Taa , ndị ọkachamara na- amụ otú ihe si eme n’ ụwa , jiri ya na- ekwu ihe ga- eme n’ ọdịnihu .
Ọ bụ eziokwu na ọtụtụ ihe ha kwuru na- emezu ma ụfọdụ na- akụ afọ n’ ala .
Dị ka ihe atụ , mgbe otu nwoke aha ya bụ Guglielmo Marconi mepụtara telegram nke na- enweghị waya n’ afọ 1912 , a sị na o kwuru , sị : “ Mwepụta a e wepụtara ihe ndị e ji ezirịta ozi ndị na- enweghị waya ga- eme ka a gharazie ịna-alụ agha . ”
Otu onye na- arụ n’ otu ụlọ ọrụ a na- akpọ Decca Record Company jụrụ imepụtara ndị òtù egwú a na- akpọ the Beatles egwú ha n’ afọ 1962 .
Ihe mere o ji jụ bụ na o chere na ọ gaghịzi ara ahụ́ ndị na- eji ụbọ akpọ egwú akwụsị iwu ewu .
Ọtụtụ ndị na- agakwuru ndị mmụọ ọjọọ iji mata ọdịnihu , ụfọdụ ana-agakwuru ndị na- agụ kpakpando .
Ọtụtụ magazin na akwụkwọ akụkọ na- ekwukwa gbasara ịgụ kpakpando .
Ndị ọzọ na- agakwuru ndị na- akọ ọdịnihu ma ọ bụ ndị na- eme anwansi , bụ́ ndị na- ekwu na ha ga- ejili enyo , nrọ ma ọ bụ akara aka mata otú ihe ga- adị n’ ọdịnihu .
Ụfọdụ ndị n’ oge ochie na- agakwuru dibịa afa iji mata ọdịnihu , dibịa afa ahụ agwa ha ihe chi ya kwuru .
Dị ka ihe atụ , e kwuru na Eze na- achị Lidia aha ya bụ Krosus zigaara arụsị dị na Delfi , nke dị na Gris , onyinye dị oké ọnụ ahịa ka o nwee ike ịgwa ya ihe ga- eme ma ọ gaa ịlụso Saịrọs bụ́ eze Peshia agha .
Dibịa afa ahụ gwara Krosus na ọ ga- ebibi “ Alaeze ukwu ” ma ọ gaa ịlụso Saịrọs agha .
Krosus ji obi ike na ya ga- emeri gawazie ịlụso ya agha .
Ma , alaeze ukwu e bibiziri n’ agha ahụ bụ nke Krosus .
E nweghị ndị ọ gaara abụ ha merie n’ agha ahụ , ya abụrụ na ihe o kwuru emeghị .
Ma , amụma ahụ e buuru ya edoghị anya , n’ ihi ya o nweghị uru ọ bara .
Ihe niile Krosus nwere funahụrụ ya n’ ihi ọdachi ozi a na- edoghị anya kpataara ya .
Ihe ọ̀ na- agaziri ndị na- aga ka e si n’ ụzọ ndị a e nwere taa gwa ha ihe ga- eme n’ ọdịnihu ?
Ndị Na- agụ Kpakpando na Ndị Na- akọ Ọdịnihu Hà Na- ahụ Ọdịnihu n’ Eziokwu ?
ỊGỤ KPAKPANDO
Ịgụ kpakpando bụ otu ụzọ e si agba afa .
Ndị na- eme ya kwetara na e nwere ike iji kpakpando , ọnwa na planet dị iche iche mata otú ihe ga- adịrị mmadụ n’ ọdịnihu .
Ha sịrị na ebe kpakpando , ọnwa na planet nọ mgbe a mụrụ mmadụ ga- ekpebi ụdị onye ọ ga- abụ na otú ihe ga- adịrị ya n’ ọdịnihu .
Ọ bụ eziokwu na ịgụ kpakpando malitere ọtụtụ afọ gara aga na Babịlọn , ma ndị mmadụ ka na- eme ya taa .
N’ afọ 2012 , a jụrụ ndị mmadụ n’ Amerịka gbasara ịgụ kpakpando .
Ọtụtụ n’ ime ha kwuru na ịgụ kpakpando dịtụwara ka sayensị , ụfọdụ ekwuo na o doro anya na ọ bụ sayensị .
Ihe a ha kwuru ọ̀ bụ eziokwu ?
Mba .
Lee ihe mere anyị ji sị na ọ bụghị eziokwu .
Planet na kpakpando enweghị ikike ịkpa ndụ mmadụ aka otú ahụ ndị na- agụ kpakpando kwuru .
Ọtụtụ mgbe , ihe ha na- ekwu nwere ike ime onye ọ bụla , n’ ihi na ha anaghị akapị okwu ọnụ .
Ihe ndị na- agụ kpakpando taa na- adabere na ya akọ ihe ga- eme bụ ihe ndị mmadụ kweere n’ oge ochie , nke bụ́ na planet ndị ọzọ na- agba ụwa gburugburu .
Ma , nke bụ́ eziokwu bụ na planet ndị ọzọ na- agba anyanwụ gburugburu .
Mmadụ gakwuru ndị na- agụ kpakpando jụọ ha gbasara otu ihe , ihe ha na- aza na- adị iche iche .
Ndị na- agụ kpakpando kere ndị mmadụ ụzọ iri na abụọ .
Ụzọ nke ọ bụla nwere ihe e ji mara ya , nweekwa aha ìgwè kpakpando ọ na- aza .
Ha na- eji mgbe a mụrụ mmadụ amata ebe ha ga- etinye onye ahụ .
Ma ebe ọ bụ na ụwa anọghị otu ebe kemgbe ọtụtụ narị afọ , ọ pụtara na oge ha kenyere ìgwè kpakpando ndị ahụ adabaghịzi adaba .
Ha sịrị na ihe ndị ahụ e ji mara ụzọ nke ọ bụla na- enyere ha aka ịmata otú mmadụ si akpa àgwà .
Nke bụ́ eziokwu bụ na ndị a mụrụ n’ otu ụbọchị n’ ọnwa anaghị akpa otu ụdị àgwà .
Ụbọchị a mụrụ mmadụ anaghị eme ka a mata otú onye ahụ si akpa àgwà .
Kama ndị na- agụ kpakpando ịchọ ịmata otú mmadụ si akpa àgwà n’ eziokwu , ha na- eji ihe mmadụ chere akọwa àgwà mmadụ .
Ihe a ó nweghị ike ime ka ha kwuo na mmadụ bụ ihe ọ na- abụghị ?
ỊKỌ ỌDỊNIHU
Kemgbe oge ochie , ndị mmadụ na- agakwuru ndị na- akọ ọdịnihu .
Ụfọdụ ndị na- akọ ọdịnihu na- enyocha ime ahụ́ anụmanụ ma ọ bụ mmadụ ma ọ bụkwanụ otú oké ọkpa si atụ nri ka ha mata ihe ga- eme n’ ọdịnihu .
Ụfọdụ na- eji otú akwụkwọ tii dị ma ọ bụ kọfị ekwu ihe ga- eme n’ ọdịnihu .
Taa , ihe ndị ha ji akọ ọdịnihu bụ ịgụ kpakpando , ịgụ akara aka , ịkọwa nrọ , enyo na ihe ndị ọzọ .
Ọ̀ bụ ndị na- akọ ọdịnihu ga- agwa anyị nke bụ́ eziokwu gbasara ọdịnihu ?
Mba .
Lee ihe mere anyị ji sị mba .
Ndị na- akọ ọdịnihu anaghị ekwu otu ihe .
Ha jiri ihe dị iche iche ha ji akọ ọdịnihu chọọ ịma ihe ga- eme n’ ọdịnihu , ọtụtụ mgbe , ihe ha na- ekwu na- adị iche iche .
Ọ bụrụgodị na ọ bụ otu ihe ka ha ji mee ya , ihe ha na- ekwu na- adị iche iche .
Dị ka ihe atụ , ọ bụrụ na mmadụ ajụọ mmadụ abụọ na- akọ ọdịnihu otu ajụjụ , ha ejiri otu ihe chọọ ịmata ya , ha abụọ kwesịrị inwe otu olu n’ ihe ha chọpụtara .
Ma ọtụtụ mgbe , ha anaghị enwe otu olu .
A na- enyozi ndị na- akọ ọdịnihu na ụzọ ndị ha si eme ya enyo .
Ọtụtụ ndị na- ekwu na ihe ndị ahụ ha sị na ha ji akọ ọdịnihu bụ naanị ihe ha ji emegharị ndị mmadụ anya .
Ihe ha na- eme bụ ha lee mmadụ anya , ha amata ihe ha ga- akọ .
Dị ka ihe atụ , ndị sị na ha bụ e jewe a kpọtụrụ n’ ihe banyere ịkọ ọdịnihu na- ebu ụzọ jụọ onye ha na- akọrọ ọdịnihu ihe ụfọdụ , ma lewe ihe ọ ga- aza ma ọ bụ ihe ọ ga- eme nke nwere ike inyere ha aka ịmata gbasara onye ahụ .
Ihe a na- eme ka ọ dịzie onye ahụ ka onye na- akọ ọdịnihu ọ̀ ma ihe gbasara ya n’ amaghị na ọ bụ yanwa gwara ya ihe ndị ahụ .
Ụfọdụ ndị na- akọ ọdịnihu esila otú a gwuo ọtụtụ ndị wayo .
IHE BAỊBỤL NA- AKỤZIRI ANYỊ
Ihe ịgụ kpakpando na ịkọ ọdịnihu na- egosi bụ na e bula ụzọ kpebie otú ọdịnihu onye ọ bụla ga- adị .
Mana , ọ̀ bụ eziokwu ?
Baịbụl gwara anyị na anyị nwere ike ịhọrọ ihe anyị ga- ekwere ma ọ bụ ihe anyị ga- achọ ime , nakwa na ihe anyị họọrọ ga- ekpebi otú ọdịnihu anyị ga- adị .
—
Jọshụa 24 : 15
Ihe ọzọ mere ndị na- efe Chineke ekwesịghị itinye aka n’ ịgụ kpakpando na ịkọ ọdịnihu bụ na Chineke kpọrọ ụdị ịgba afa ọ bụla asị .
Baịbụl kwuru , sị : “ A gaghị ahụ n’ etiti unu onye ọ bụla .
.
.
nke na- agba afa , onye na- eme anwansi ma ọ bụ onye ọ bụla nke na- achọ ihe mgbaàmà ọdịnihu ma ọ bụ dibịa anwansi , ma ọ bụ onye na- akọ ndị ọzọ ọgwụ ma ọ bụ onye ọ bụla nke na- ajụ onye na- agba afa ase ma ọ bụ onye ọrụ ya bụ ịkọ ọdịnihu ma ọ bụ onye ọ bụla nke na- ajụ ndị nwụrụ anwụ ase .
N’ ihi na onye ọ bụla nke na- eme ihe ndị a bụ ihe arụ n’ anya Jehova . ”
*
—
Diuterọnọmi 18 : 10-12
Amụma Ndị Mezurulanụ
N’ isiokwu nke mbụ n’
a , anyị kọrọ gbasara otú dibịa afa dị na Delfi si ghọgbuo Krosus , eze Peshia emerie ya .
Ma na Baịbụl , e nwere otu amụma e buru gbasara eze Peshia .
Ihe niile e buru n’ amụma ahụ mezuru kpọmkwem otú e si buo ya .
N’ ihe dị ka narị afọ abụọ tupu a mụọ Saịrọs , otu onye amụma , bụ́ onye Hibru , aha ya bụ Aịzaya kwuru na ọ bụ Saịrọs ga- emeri obodo ukwu bụ́ Babịlọn .
O kwukwara otú ọ ga- esi merie ya .
Aịzaya 44 : 24 ,
27 , 28
:
‘ Nke a bụ ihe Jehova kwuru , .
.
.
“ onye na- asị ogbu mmiri , ‘ Takọọ ; m ga- eme ka osimiri gị niile taa ’ ; Onye na- ekwu banyere Saịrọs , sị , ‘ Ọ bụ onye ọzụzụ atụrụ m , ọ ga- eme ihe niile na- atọ m ụtọ ; ọ ga- eme ọbụna ihe m kwuru banyere Jeruselem , sị , ‘ A ga- ewughachi ya , ’ na ihe m kwuru banyere ụlọ nsọ ya , sị , ‘ A ga- atọ ntọala gị . ’ ” ’
Otu ọkọ akụkọ ihe mere eme , bụ́ onye Grik , aha ya bụ Hirọdọtọs kwuru na Saịrọs ji nkà chee Osimiri Yufretis na- asọfe n’ obodo Babịlọn ihu n’ ebe ọzọ .
Ihe a mere ka ndị agha Saịrọs nwee ike ịbanye Babịlọn .
Mgbe Saịrọs merichara obodo ahụ , ọ hapụrụ ndị Juu a dọọrọ n’ agha laa Babịlọn ka ha laghachi Jeruselem , e bibiri kemgbe afọ iri asaa , ma wughachi ya .
Aịzaya 45 : 1
“ Nke a bụ ihe Jehova gwara onye o tere mmanụ , bụ́ Saịrọs , onye m seere n’ aka nri ya , ka m wee zọda mba dị iche iche n’ ihu ya , ka m wee tọpụ ndị eze ihe ha kere n’ úkwù ; ka m wee megheere ya ọnụ ụzọ nwere ibo abụọ , ka a ghara imechi ọbụna ọnụ ụzọ ámá ya emechi . ”
Ndị Peshia si na nnukwu ọnụ ụzọ nwere ibo abụọ nke dị ná mgbidi Babịlọn banye na ya .
Ndị Babịlọn ghewere ya oghe n’ amaghị ama .
Á sị na ndị Babịlọn ma na Saịrọs na- eme atụmatụ ibuso ha agha , ha gaara emechi ọnụ ụzọ ámá niile chere ihu n’ osimiri ahụ .
Mana n’ ụbọchị ahụ , ha ghewere ha oghe .
Amụma a dị ịtụnanya bụ otu n’ ime ọtụtụ amụma ndị mezuru nnọọ otú ahụ e si buo ha na Baịbụl .
Amụma ndị dị na Baịbụl adịghị ka ihe ndị na- akọ ọdịnihu na- akọ .
Ha sịrị na ọ bụ chi ụgha ha na- agwa ha ihe ha na- ekwu .
Ma , amụma niile dị na Baịbụl si n’ aka onye kwuru , sị : ‘ M na- anọ ná mmalite kwuo ihe ga- eme
n’ ikpeazụ , m na- anọkwa n’ oge dị anya gara aga kwuo ihe a na- emebeghị eme . ’
—
Aịzaya 46 : 10
Ọ bụ naanị ezi Chineke , onye aha ya bụ Jehova , ga- ekwuli ihe a .
Aha ahụ pụtara “ Ọ Na- eme Ka Ọ Bụrụ . ”
Ọ na- egosi na o nwere ikike ịma ihe ga- eme n’ ọdịnihu , nweekwa ike ịhazi ya iji mezuo uche ya .
Nke a na- eme ka obi sie anyị ike na ọ ga- emezu ihe niile o kwere ná nkwa .
AMỤMA NDỊ NA- EMEZU TAA
Ị̀ ga- achọ ịma amụma ndị e buru na Baịbụl gbasara oge anyị a ?
Ihe dị ka puku afọ abụọ gara aga , Baịbụl buru amụma na “ n’ oge ikpeazụ ” a ga- enwe “ oge dị oké egwu , nke tara akpụ . ”
Oge ikpeazụ nke gịnị ?
Ọ bụghị oge ikpeazụ nke ụwa anyị bi n’ ime ya ma ọ bụ ụmụ mmadụ .
Kama , ọ bụ oge ikpeazụ nke ọgba aghara , mmegbu na nhụjuanya na- echi ụmụ mmadụ ọnụ n’ ala kemgbe ọtụtụ afọ .
Ka anyị leba anya n’ ụfọdụ n’ ime amụma ndị ahụ kwuru ihe ga- eme “ n’ oge ikpeazụ . ”
2 Timoti 3 : 1-5
“ N’ oge ikpeazụ .
.
.
, ndị mmadụ ga- abụ ndị hụrụ naanị onwe ha n’ anya , ndị hụrụ ego n’ anya , ndị na- anya isi , ndị mpako , ndị nkwulu , ndị na- enupụrụ ndị mụrụ ha isi , ndị na- enweghị ekele , ndị na- adịghị eguzosi ike n’ ihe , ndị na- enweghị obi mmadụ , ndị na- adịghị achọ inwe nkwekọrịta ọ bụla , ndị nkwutọ , ndị na- adịghị ejide onwe ha , ndị na- eme ihe ike , ndị na- adịghị ahụ ezi ihe n’ anya , ndị na- arara mmadụ nye , ndị isi ike , ndị nganga fụliri elu , ndị hụrụ ihe ụtọ n’ anya kama ịbụ ndị hụrụ Chineke n’ anya , ndị na- eme ka hà nwere nsọpụrụ Chineke ma na- agọnahụ ike ya . ”
Ọ̀ bụ na i kwetaghị na ọtụtụ ndị taa na- akpa àgwà ndị a ?
Ị̀ chọpụtala na ndị gbara anyị gburugburu hụrụ onwe ha n’ anya karịa ndị ọzọ , hụ ego n’ anya , dịkwa mpako ?
Ị́ chọpụtabeghị na ndị mmadụ na- achọzi naanị ihe ga- abara onwe ha uru , ọtụtụ ndị bụkwa ekwe ekwe ?
O doro anya na ị hụla na ọtụtụ ndị anaghị erubere ndị mụrụ ha isi , nakwa na ndị mmadụ hụrụ ihe ụtọ n’ anya karịa Chineke .
Ihe na- akakwukwa njọ ka chi na- abọ .
Matiu 24 : 6 , 7
“ Unu ga- anụ mkpọtụ agha na akụkọ agha .
.
.
.
mba ga- ebuso mba ọzọ agha , alaeze ga- ebusokwa alaeze ọzọ agha . ”
Ụfọdụ nchọpụta e mere gosiri na agha ataala isi ihe karịrị otu narị nde mmadụ n’ ụwa kemgbe afọ 1914 .
E nwere ọtụtụ mba ọnụ ọgụgụ a karịrị ọnụ ọgụgụ ndị bi na ya .
Chegodị mmadụ ole ihe a kpataara anya mmiri , mwute na ahụhụ .
Ihe a ò meelanụ ka ọtụtụ obodo kwụsị ịlụ agha ?
Matiu 24 : 7
“ A ga- enwekwa ụkọ nri . ”
Òtù Na- ahụ Maka Ihe Oriri Ụwa kwuru , sị : “ N’ agbanyeghị na a na- akọpụta nri ga- ezuru mmadụ niile , narị nde mmadụ asatọ na nde iri na ise , ya bụ , otu onye n’ ime mmadụ itoolu ọ bụla , na- ebu ọnụ alaba ụra kwa abalị .
Otu onye n’ ime ụmụaka atọ ọ bụla , na- arịa ọrịa ndị erighị nri na- edozi ahụ́ na- akpata . ”
A chọpụtakwala na agụụ na- agụgbu ihe dị ka nde ụmụaka atọ kwa afọ .
Luk 21 : 11
“ A ga- enwekwa oké ala ọma jijiji . ”
Kwa afọ , ihe dị ka puku ala ọma jijiji iri ise na- akpa ndị mmadụ aka ọjọọ .
Ihe dị ka otu narị n’ ime ha na- emebi ụlọ ndị mmadụ , otu nke kpụ ọkụ n’ ọnụ na- eme kwa afọ .
Otu nchọpụta e mere gosiri na ala ọma jijiji e nwere n’ agbata afọ 1975 na afọ 2000 gburu narị puku mmadụ anọ na puku iri asaa na otu .
Matiu 24 : 14
“ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ”
Ndịàmà Jehova karịrị nde asatọ na- ekwusa ozi ọma Alaeze Chineke n’ ụwa niile n’ ihe dị ka narị obodo abụọ na iri anọ .
Ha na- ekwusa ozi ọma n’ ime obodo , n’ ime oké ọhịa , nakwa n’ elu ugwu dị iche iche .
Amụma ahụ kwuru na e kwusachaa ozi ọma a otú dị Chineke mma , “ ọgwụgwụ ga- abịa . ”
Gịnị ga- emezi ma ọgwụgwụ bịa ?
Ọchịchị ụmụ mmadụ ga- akwụsị , Alaeze Chineke amalite ịchị .
Olee nkwa ndị a ga- emezu n’ Alaeze Chineke ?
Gụrụ na- aga ka ị mata .
Ihe Na- egosi na Amụma Baịbụl Bụ Eziokwu
Ogidi Taịtọs nwere ihe abụọ buru ibu a kpụrụ na ya na- egosi otu ihe wuru ewu mere n’ oge ochie .
Ma , ọtụtụ ndị amaghị na o nwere ihe jikọrọ ogidi a na amụma e buru na Baịbụl .
Ogidi Taịtọs na- egosi na amụma ndị e buru na Baịbụl na- emezu otú ahụ e si buo ha .
OBODO A MARA IKPE
N’ oge Jizọs , malite na Briten na ebe a na- akpọ Frans ugbu a ruo n’ Ijipt socha n’ ebe ndị Rom na- achị .
Ihe nọkwa na- aga nke ọma n’ obodo ndị ahụ otú ọ na- agatụbeghị na mbụ .
Ma , e nwere otu obodo na- emere ndị Rom isi ike .
Obodo ahụ bụ Judia .
Akwụkwọ bụ́
Encyclopedia of Ancient Rome
kwuru , sị : “ N’ ime obodo niile ndị Rom na- achị , o nweghị nke ha kpọrọ ụdị asị ha kpọrọ Judia , o nweghịkwa nke kpọrọ ha ụdị asị Judia kpọrọ ha .
Ndị Juu kpọrọ ndị Rom asị n’ ihi na e nweghị ihe ha ji omenala ndị Juu kpọrọ , ndị Rom ana-emekpọ ndị Juu ọnụ n’ ihi na ndị Juu na- akpọ ekwe nkụ . ”
Ọtụtụ ndị Juu nọ na- atụ anya ka e nwee onye ọchịchị ga- abịa napụta ha n’ aka ndị Rom ma mee ka Izrel dịghachi otú ọ dị na mbụ .
Ma n’ afọ 33 , Jizọs Kraịst kwuru na ọdachi ga- adakwasị Jeruselem .
Jizọs kwuru , sị :
“ Ụbọchị ga- abịakwasị gị mgbe ndị iro gị ga- eji osisi pịrị ọnụ wuo ogige gburugburu gị , ha ga- agbakwa gị gburugburu ma si n’ akụkụ niile na- enye gị nsogbu .
Ha ga- akụtu gị na ụmụ gị bụ́ ndị nọ n’ ime gị n’ ala , ha agaghịkwa ahapụ otu nkume n’ elu nkume ibe ya n’ ime gị . ”
Luk 19 : 43 , 44
Ọ ga- abụ na ihe a Jizọs kwuru juru ndị na- eso ụzọ ya anya .
Mgbe abalị abụọ gachara , ha hụrụ ụlọ nsọ dị na Jeruselem otu onye n’ ime ha ekwuo , sị : “ Onye Ozizi , ị̀ hụkwara ụdị nkume ndị a na ụdị ụlọ ndị a ? ”
E kwuru na ụfọdụ nkume e ji rụọ ụlọ nsọ ahụ karịrị amaụkwụ iri atọ na ise n’ ogologo , amaụkwụ iri na ise n’ ịdị mbara , nakwa amaụkwụ iri n’ ịdị elu .
Ma , Jizọs zara ha , sị :
“ Ihe ndị a unu na- ahụ , ụbọchị ga- abịa mgbe a na- agaghị ahapụ otu nkume n’ elu nkume ibe ya n’ ebe a n’ akwatughị ya . ”
Mak 13 : 1 ;
Luk 21 : 6
Jizọs gwakwara ha , sị :
“ Mgbe unu hụkwara Jeruselem ka ụsụụ ndị agha ndị mara ụlọikwuu gbara ya gburugburu , mgbe ahụ maranụ na ime ka ọ tọgbọrọ n’ efu adịwo nso .
Mgbe ahụ , ka ndị nọ na Judia malite ịgbaga n’ ugwu , ka ndị nọkwa n’ ime ya si na ya pụọ , ka ndị nọkwa n’ obodo nta dị iche iche ghara ịbanye n’ ime ya . ”
(
Luk 21 : 20 , 21
) Ihe a Jizọs kwuru ò mezuru ?
MBIBI JERUSELEM
Afọ iri atọ na atọ agaala , ma obi adịghị ndị Judia mma na ha ka nọ n’ okpuru ọchịchị ndị Rom .
Ma n’ afọ 66 , onye Rom na- achị Judia aha ya bụ Geshịọs Flọrus wekọọrọ ego dị n’ igbe dị n’ ụlọ nsọ .
Ihe a mere ka ezigbo iwe wee ndị Judia nke na ha enweghịzi ike idi ya .
O gbughị oge , ndị Juu nuuru bata na Jeruselem , gbuo ndị agha Rom na- eche nche
ebe ahụ ma kwuo na ha enwerela onwe ha .
Ọnwa atọ ihe a mechara , ọchịagha ndị Rom aha ya bụ Sestiọs Galọs duuru ndị agha karịrị puku iri atọ bịa ibibi Jeruselem .
Ha batara Jeruselem ozugbo kwatuo mgbidi ụlọ nsọ .
Ma , ha lawara n’ enweghị ezigbo ihe kpatara ya .
Obi tọrọ ndị Juu ahụ ezigbo ụtọ , ha amalite chụwa ha ozugbo .
Ka ndị Juu ahụ chụụrụ ndị agha Rom gawa , Ndị Kraịst si na Jeruselem pụọ ma gbaga n’ ugwu dị ma a gafee Osimiri Jọdan , otú Jizọs gwara ha mee .
—
Matiu 24 : 15 , 16
N’ afọ ọzọ ya , ọchịagha ndị Rom aha ya bụ Vespeshian na nwa ya aha ya bụ Taịtọs duuru ndị agha Rom , ha amalitekwa ibuso Judia agha .
Ma , obere oge Eze Ukwu Niro nwụrụ n’ afọ 68 , Vespeshian hapụrụ nwa ya bụ́ Taịtọs na ndị agha dị puku iri isii na Judia lọghachi Rom ka ọ bụrụ eze .
N’ ọnwa Jun afọ 70 , Taịtọs gwara ndị agha ya ka ha gbutuo osisi ndị dị na Judia .
Ha pịrị osisi ndị ahụ ọnụ , jiri ha rụọ mgbidi dị kilomita asaa n’ ogologo gburugburu Jeruselem .
Ka ọ na- erula n’ ọnwa Septemba , ndị Rom ebukọrọla ihe niile dị n’ obodo ahụ ma gbaa ma obodo ahụ ma ụlọ nsọ ya ọkụ .
Okwute e ji rụọ ha dakasịkwara otú ahụ Jizọs kwuru .
(
) E kwuru na ọ fọrọ obere ka “ ndị nwụrụ na Jeruselem na n’ ebe ndị ọzọ na Judia ruo narị puku ise . ”
EMEMME MAKA OKÉ MMERI
N’ afọ 71 , Taịtọs lọghachiri Ịtali , ụmụ amaala Rom ejiri ezigbo obi ụtọ nabata ya .
Obodo ahụ niile mere ememme maka mmeri a .
Ememme ahụ bụ otu n’ ime ememme kachanụ e metụrụla n’ isi obodo Rom bụ́ Ịtali maka mmeri ndị ha nwetara .
O nyeghị ndị mmadụ ọnụ okwu mgbe ha hụrụ ihe ndị e bu na- agagharị n’ obodo Rom .
Obi dị ha ụtọ ka ha nọ na- ele ụgbọ mmiri ndị a kwatara n’ agha , ihe ndị a kpụrụ akpụ na ihe ndị e sere ese na- egosi otú e si lụọ agha ahụ , na ihe ndị ha kwatara n’ ụlọ nsọ dị na Jeruselem .
N’ afọ 79 , Taịtọs nọchiri nna ya bụ́ Vespeshian .
Ma , mgbe afọ abụọ gachara , Taịtọs nwụrụ na mberede .
Mgbe ọ nwụrụ , nwanne ya nwoke aha ya bụ Dọmịshian nọchiri ya ma wuo ogidi ozugbo iji kwanyere Taịtọs ùgwù maka mmeri ya .
OGIDI AHỤ TAA
Otú Ogidi Taịtọs dị na Rom taa
Taa , ọtụtụ ndị na- aga ilegharị anya na Rom na- enwe mmasị ịhụ Ogidi Taịtọs .
Ụfọdụ na- ele ya anya ka naanị ihe a kpụrụ akpụ mara ezigbo mma , ndị ọzọ ana-ele ya anya ka ihe e ji echeta ọchịchị ndị Rom .
E nwekwara ndị weere ya ka ihe e ji echeta mbibi e bibiri Jeruselem na ụlọ nsọ ya .
Ma , ndị na- amụ Baịbụl nke ọma ma na e nwere ihe dị ezigbo mkpa Ogidi Taịtọs ahụ na- egosi .
Ọ na- egosi na amụma ndị dị na Baịbụl bụ eziokwu , nakwa na e kwesịrị ịtụkwasị ha obi .
O na- egosikwa na amụma ndị ahụ dị na Baịbụl si n’ aka Chineke .
—
2 Pita 1 : 19-21
Nkwa Ndị Ga- emezu n’ Ọdịnihu
A na- ekwusa ozi ọma Alaeze Chineke n’ ụwa niile , otú ahụ Jizọs buru n’ amụma .
(
) Akwụkwọ Daniel gwara anyị na Alaeze a bụ ọchịchị Chineke .
N’
isi ya nke abụọ
, e buru amụma gbasara mba ndị ga- achị ụwa malite n’ ọchịchị Babịlọn ruo n’ oge anyị a .
Amaokwu nke iri anọ na anọ
kwuru ihe ga- emecha mee .
Ọ sịrị :
“ Chineke nke eluigwe ga- eme ka otu alaeze nke a na- agaghị ebibi ebibi malite ịchị .
A gaghịkwa enyefe ndị ọ bụla ọzọ alaeze ahụ .
Ọ ga- egwepịa alaeze ndị a niile , mee ka ha ghara ịdịkwa , ma ya onwe ya ga- adịru mgbe ebighị ebi . ”
Amụma a na amụma ndị ọzọ dị na Baịbụl kwuru na Alaeze Chineke ga- anọchi ọchịchị ụmụ mmadụ ma mee ka ndị bi n’ ụwa nwee udo na ahụ́ iru ala .
Olee otú ihe ga- adị ma Alaeze Chineke chịwa ?
Lee nkwa ụfọdụ mara ezigbo mma ga- emezu n’ oge na- adịghị anya .
AGHA AGAGHỊZI ADỊ
Abụ Ọma 46 : 9
“ [ Chineke ] na- eme ka agha kwụsị ruo na nsọtụ ụwa .
Ọ na- agbaji ụta , na- egbujisịkwa ube ; Ọ na- agbakwa ụgbọ agha ọkụ . ”
Chegodị otú ụwa ga- adị ma ọ bụrụ na e jiri ego na nkà niile a na- etinye n’ ịkpụpụta ngwá agha na- eme ihe ndị ga- abara ndị mmadụ uru kama iji ha na- eme ihe ndị ga- egbu ha .
A ga- emezu nkwa a ma Alaeze Chineke chịwa .
ỌRỊA AGAGHỊZI ADỊ
Aịzaya 33 : 24
“ Ọ dịghị onye bi na ya nke ga- asị : ‘ Ana m arịa ọrịa . ’ ”
Chegodị otú ụwa ga- adị ma ọ bụrụ na e nweghịzi onye na- arịa ọrịa obi , ọrịa kansa , ịba ma ọ bụ ọrịa ọ bụla ọzọ .
Ụlọ ọgwụ na ọgwụ agaghịzi adị mkpa .
Ahụ́ ga- esi ndị niile bi n’ ụwa n’ oge ahụ ike .
ỤKỌ NRI AGAGHỊZI ADỊ
Abụ Ọma 72 : 16
“ Ọka ga- ejupụta n’ elu ụwa ; Ọ ga- ejubiga ókè n’ elu ugwu dị iche iche . ”
Ala ga na- emepụta nri ga- ezuru onye ọ bụla .
Nri ga na- erukwa onye ọ bụla aka .
Agụụ na erighị nri na- edozi ahụ́ agaghịzi adị .
IHE MGBU , IRU UJU NA ỌNWỤ AGAGHỊZI ADỊ
Mkpughe 21 : 4
“ [ Chineke ] ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ”
Ihe ọ pụtara bụ na mmadụ ga- ezu okè , dịkwa ndụ ebighị ebi n’ ụwa ọhụrụ .
Ọ bụ ihe Jehova Chineke , onye hụrụ anyị n’ anya , kwere ná nkwa .
“ Ọ GA- EMEZUKWA ”
Ihe a niile hà yiri ihe na- agaghị ekwe omume ?
Ọ bụ eziokwu na ọtụtụ ndị kwetara na ndụ ga- adị ezigbo ụtọ mgbe nkwa ndị a ga- emezu , ma ọ na- esiri ọtụtụ ndị ike ikweta na mmadụ ga- adị ndụ ebighị .
O kwesịghị iju anyị anya n’ ihi na o nwebeghị mmadụ dịtụrụla ndụ ebighị ebi ga- agwa anyị otú ịdị ndụ ebighị ebi na- adị .
Kemgbe ọtụtụ afọ , ihe mgbu , mmehie na ọnwụ emenyụọla ndị mmadụ anya .
Ọtụtụ ndị ataala ahụhụ ọtụtụ afọ , ya emee ka ọ dịzie ha ka o nweghị ihe ọ bụ .
Ma , ihe ndị a abụtụdịghị ihe Jehova Chineke , onye kere anyị , bu n’ obi kee anyị .
Iji mee ka anyị mata na ihe niile Chineke kwere ná nkwa ga- emezu , Chineke kwuru hoo haa , sị : “ Ọ gaghị agba aka lọghachikwute m , kama ọ ga- eme ihe na- atọ m ụtọ , ọ ga- emezukwa ihe m zigara ya ka o mee . ”
—
Aịzaya 55 : 11
Na Baịbụl , a kpọrọ Jehova Chineke “ onye na- apụghị ịgha ụgha . ”
(
Taịtọs 1 : 2
) Ebe ọ bụ na o kwere anyị nkwa ndị a mara ezigbo mma n’ ọdịnihu , ọ ga- adị mma ka anyị jụọ onwe anyị , sị : Mmadụ ọ̀ ga- adịli ndụ ebighị ebi n’ ụwa mgbe ọ ga- aghọ Paradaịs ?
Olee ihe anyị ga- eme ka anyị nwee ike irite uru ná nkwa ndị Chineke kwere anyị ?
Ị ga- ahụ azịza ajụjụ ndị a n’ isiokwu ndị na- esonụ .
Ị Ga- adịli Ndụ Ebighị Ebi n’ Ụwa
OLILEANYA MARA EZIGBO MMA .
Onye kere anyị kwere nkwa inye anyị ndụ ebighị ebi
n’ ụwa ebe a .
Mana , ọ na- esiri ọtụtụ ndị ike ikweta ihe a .
Ha na- ekwu na ‘ onye ọ bụla ga- anwụ anwụ , nakwa na e kere mmadụ , ọ́ dịtụ ndụ , ya anwụọ . ’
Ndị ọzọ kwetara na mmadụ ga- adịli ndụ ebighị ebi , mana na ọ bụghị n’ ụwa a .
Ha sịrị na mmadụ ga- adị ndụ ebighị ebi naanị ma ọ nwụọ gaa eluigwe .
Gịnị ka gịnwa chere ?
Tupu gị azaa ajụjụ a , legodị ihe Baịbụl zara n’ ajụjụ atọ ndị a : Gịnị ka otú e si kee mmadụ na- egosi gbasara afọ ole Chineke chọrọ ka ọ dịruo ndụ ?
Gịnị ka Chineke bu n’ obi kee ụwa na mmadụ ?
Olee otú ọnwụ si bata n’ ụwa ?
OTÚ E SI KEE MMADỤ
Ụmụ mmadụ pụrụ nnọọ iche n’ ihe niile Chineke kere n’ ụwa .
Olee otú ha si pụọ iche ?
Baịbụl gosiri na ọ bụ naanị mmadụ ka e kere “ n’ onyinyo ” Chineke , nakwa ‘ n’ oyiyi ’ ya .
(
Jenesis 1 : 26 , 27
) Gịnị ka nke a pụtara ?
Ọ pụtara na e kere ụmụ mmadụ , ha enwee àgwà ndị Chineke nwere .
Àgwà ndị dị ka ịhụnanya na ikpe ziri ezi .
Ihe ọzọ bụ na e kere ụmụ mmadụ , ha enwee ikike iche echiche na ịma ihe ọma na ihe ọjọọ .
Ha na- achọkwa ịmata Chineke , nakwa ka ha na ya dị ná mma .
Ọ bụ ya mere obi ji adị anyị ụtọ ma anyị hụ ihe ndị Chineke kere na otú ha si maa mma .
Ọ bụkwa ya mere egwú , abụ , na ihe e sere ese ji eme anyị obi ụtọ .
Nke ka nke bụ na ọ bụ naanị ụmụ mmadụ nwere ike ife Chineke .
Ihe ndị a niile mere ka ụmụ mmadụ dị ezigbo iche n’ ihe ndị ọzọ niile e kere eke dị ndụ n’ ụwa .
Chegodị ihe a : Chineke ọ̀ ga- eke ụmụ mmadụ n’ ụzọ pụrụ iche otú a , keekwa ha otú ha ga- enwe ike ịna-emekwu nke ọma ma ọ bụrụ na ọ chọrọ ka ha dị ndụ naanị afọ ole na ole n’ ụwa ?
Nke bụ́ eziokwu bụ na ihe mere Chineke ji kee ụmụ mmadụ otú a bụ ka ha biri n’ ụwa ma na- enwe obi ụtọ ruo mgbe ebighị ebi .
IHE CHINEKE BU N’ OBI KEE ỤWA NA ỤMỤ MMADỤ
Ụfọdụ na- ekwu na e nweghị mgbe Chineke kere mmadụ ka ọ dịrị ndụ ebighị ebi n’ ụwa .
Ha na- ekwu na ihe mere e ji kee ụwa bụ ka a nọrọ na ya nwalee ndị mmadụ iji mata onye ruru eru ịga eluigwe ka ya na Chineke biri ruo ebighị ebi .
Ma , ọ bụrụ na ihe a ha na- ekwu bụ eziokwu , ihe ọ pụtara ọ́ bụghị na ọ bụ Chineke na- akpata ihe ọjọọ niile juru n’ ụwa ?
Ma , ọ bụghị otú a ka
Chineke dị .
Baịbụl kwuru gbasara Chineke , sị : “ N’ ihi na ụzọ ya niile bụ ikpe ziri ezi .
Chineke nke kwesịrị ntụkwasị obi , onye ikpe na- ezighị ezi na- adịghị n’ ebe ọ nọ ; Onye ezi omume na onye ziri ezi ka ọ bụ . ”
—
Diuterọnọmi 32 : 4
Baịbụl mere ka ihe Chineke bu n’ obi kee ụwa doo anya .
Ọ sịrị : “ Eluigwe bụ eluigwe Jehova , ma ụwa ka o nyere ụmụ mmadụ . ”
(
Abụ Ọma 115 : 16
) N’ eziokwu , Chineke kere ụwa a mara mma ka ụmụ mmadụ biri na ya ruo mgbe ebighị ebi .
O kere ihe niile ga- eme ka anyị nwee obi ụtọ ma dị ndụ ebighị ebi na ya .
—
Jenesis 2 : 8 , 9
“ Eluigwe bụ eluigwe Jehova , ma ụwa ka o nyere ụmụ mmadụ . ”
—
Baịbụl mekwara ka ihe Chineke bu n’ obi kee ụmụ mmadụ doo anya .
Ọ gwara di na nwunye mbụ , sị : ‘ Jupụtanụ ụwa , meekwanụ ka ọ dịrị n’ okpuru unu , ka .
.
.
ihe ọ bụla e kere eke dị ndụ nke na- agagharị n’ elu ala nọrọkwa n’ okpuru unu . ’
(
Jenesis 1 : 28
) Ọ bụ ezigbo ihe ọma ka e meere ha nye ha ọrụ ilekọta ụwa na ime ka ụwa niile ghọọ Paradaịs .
N’ eziokwu , ihe Chineke bu n’ obi kee Adam na Iv bụ ka ha na ụmụ ha ga- amụta dịrị ndụ ebighị ebi n’ ụwa , ọ bụghị n’ eluigwe .
GỊNỊ MERE ANYỊ JI ANWỤ ANWỤ ?
Gịnịzi mere anyị ji anwụ anwụ ?
Baịbụl gosiri na otu mmụọ ozi , e mechara kpọwa Setan , gbara mbọ imebi ihe Chineke haziri n’ ogige Iden .
Olee otú o si mee ya ?
Setan mere ka nne na nna anyị mbụ bụ́ Adam na Iv soro ya nupụrụ Chineke isi .
Ọ gwara ha na e nwere ihe ọma Chineke na- achọghị ka ha nweta , ya bụ , iji aka ha na- ekpebiri onwe ha ihe ọma na ihe ọjọọ .
Ha kwetara ihe o kwuru ma soro ya nupụrụ Chineke isi .
Gịnị ka ihe a ha mere kpataara ha ?
Ka oge na- aga , ha nwụrụ , otú ahụ Chineke gwara ha .
Ha enweghịzi olileanya ịdị ndụ ebighị ebi na Paradaịs .
—
Jenesis 2 : 17 ;
3 : 1-6 ;
5 : 5
Nnupụ isi Adam na Iv kpataara mmadụ niile nsogbu ha nọ na ya ruo taa .
Baịbụl kwuru , sị : “ Mmehie si n’ aka otu mmadụ [ ya bụ , Adam ] bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile . ”
(
Ndị Rom 5 : 12
) Ihe mere anyị ji anwụ anwụ bụ na anyị ketara mmehie n’ aka nne na nna anyị mbụ , ọ bụghị n’ ihi na ọ bụ nzube Chineke , nke ụfọdụ ndị na- ekwu na ọ bụ ihe omimi .
Isi ahụ e nupụụrụ Chineke n’ Iden emeghị ka ihe o bu n’ obi kee ụwa na ụmụ mmadụ gbanwee .
Chineke nyere anyị ihe ga- eme ka anyị nwere onwe anyị n’ aka mmehie na ọnwụ n’ ihi na ọ hụrụ anyị n’ anya , na- ekpekwa ikpe ziri ezi .
Pọl onyeozi kwuru , sị : “ Ụgwọ ọrụ nke mmehie na- akwụ bụ ọnwụ , ma onyinye nke Chineke na- enye bụ ndụ ebighị ebi site n’ aka Kraịst Jizọs Onyenwe anyị . ”
(
Ndị Rom 6 : 23
) N’ ihi na Chineke hụrụ anyị n’ anya , “ o nyere Ọkpara ọ mụrụ naanị ya [ ya bụ , Jizọs Kraịst ] , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
(
Jọn 3 : 16
) Jizọs ji obi ya niile chụọ ndụ ya n’ àjà iji gbapụta ụmụ mmadụ , si otú a weghachi ihe niile Adam tụfuru .
N’ oge na- adịghị anya , ụwa ga- aghọ paradaịs otú Chineke kwere ná nkwa .
Ị ga- eso na ndị ga- ebi na paradaịs ma ọ bụrụ na i mee ihe Jizọs kwuru .
Ọ sịrị : “ Sinụ n’ ọnụ ụzọ ámá dị warara banye ; n’ ihi na okporo ụzọ nke na- eduba ná mbibi sara mbara ma dị obosara , ndị na- esikwa na ya abanye dị ọtụtụ ; ma ọnụ ụzọ ámá nke na- eduba ná ndụ dị warara , okporo ụzọ ya dịkwa mkpagide , ndị na- achọta ya dịkwa ole na ole . ”
(
Matiu 7 : 13 , 14
) N’ eziokwu , ihe ị họọrọ ime ugbu a ga- ekpebi ma ị̀ ga- adị ndụ n’ ọdịnihu .
Olee ihe ị ga- eme ?
Ọdịnihu Gị Dị Gị n’ Aka
Ị̀ GA- EJILI AKA GỊ KPEBIE OTÚ ỌDỊNIHU GỊ GA- ADỊ ?
Ụfọdụ ndị kwetara na mmadụ agaghị ekwuli otú ọdịnihu ya ga- adị , kama na ọ dabeere n’ akara aka onye ahụ .
Ọ bụrụ na e nwee ihe ụfọdụ ha chọrọ ime ná ndụ , ma ó kweghị ha , ha asị na ebe ọ bụ na e nweghị ihe ha ga- emeli maka ya na ọ bụghị akara aka ha .
Ndị ọzọ na- abụ ha gbagide mbọ n’ ụwa a mmegbu na ikpe na- ezighị ezi juru , ma ó nweghị isi , ike ụwa agwụ ha .
O nwere ike ịbụ na ha agbaala mbọ ka ihe dịtụrụ ha mma .
Mana , agha , mpụ , ọdachi ndị na- emere onwe ha , na ọrịa emeela ka mbọ ha ghara inwe isi ọtụtụ ugboro .
Ihe a na- eme ka ha na- ajụzi onwe ha ma ọ̀ ka bara uru ịna-enye onwe ha nsogbu .
Ihe ụfọdụ nwere ike ịkpa atụmatụ mmadụ aka ọjọọ .
(
Ekliziastis 9 : 11
) Ma , a bịa n’ ihe banyere ịdị ndụ ebighị ebi n’ ọdịnihu , ị ga- eji aka gị họrọ ma ị̀ chọrọ ya .
Baịbụl gosiri na ihe ga- ekpebi ma ị ga- adị ndụ n’ ọdịnihu bụ ihe ndị i kpebiri ime .
Legodị ihe o kwuru .
Mgbe mba Izrel chọrọ ịbanye n’ Ala Nkwa ahụ , Mozis , onye Jehova si n’ aka ya duo mba ahụ , gwara ha , sị : “ Edebewo m ndụ na ọnwụ n’ ihu unu , ngọzi na nkọcha ; ị ga- ahọrọkwa ndụ ka i wee dịrị ndụ , gị na ụmụ gị , site n’ ịhụ Jehova bụ́ Chineke gị n’ anya , site n’ ige ntị n’ olu ya na site n’ ịrapara ya n’ ahụ́ . ”
Diuterọnọmi 30 : 15 ,
19 , 20
“ Edebewo m ndụ na ọnwụ n’ ihu unu , ngọzi na nkọcha ; ị ga- ahọrọkwa ndụ . ”
—
Diuterọnọmi 30 : 19
Chineke napụtara mba Izrel n’ ohu ha na- agba n’ Ijipt ma kwe ha nkwa ime ka ha baa n’ Ala Nkwa ahụ .
N’ ebe ahụ , ha agaghịzi abụ ohu , ha ga na- enwekwa obi ụtọ .
Ma , ngọzi ọma ndị a , agaghị anọkata bịara ha .
Iji nweta ha , ha ‘ ga- ahọrọ ndụ . ’
Olee otú ha ga- esi eme ya ?
Ọ bụ ‘ site n’ ịhụ Chineke n’ anya , site n’ ige ntị n’ olu ya na site n’ ịrapara ya n’ ahụ́ . ’
Taa ị ga- ekpebikwa nke ị ga- ahọrọ .
Ihe ị họọrọ ime ga- ekpebi otú ọdịnihu gị ga- adị .
Ọ bụrụ na ị họrọ ịhụ Chineke n’ anya , ige ntị n’ ihe ọ na- ekwu , na ịrapara ya n’ ahụ́ , ọ pụtara na ị na- ahọrọ ịdị ndụ ebighị ebi na paradaịs .
Ma , gịnị ka ịhụ Chineke n’ anya , ige ntị n’ olu ya na ịrapara ya n’ ahụ́ pụtara ?
HỤ CHINEKE N’ ANYA
Ịhụnanya bụ àgwà kachanụ Chineke nwere .
Jọn onyeozi si n’ ike mmụọ nsọ dee , sị : “ Chineke bụ ịhụnanya . ”
(
1 Jọn 4 : 8
) Ọ bụ ya mere na mgbe a jụrụ Jizọs iwu kacha iwu niile , ọ zara , sị : “ Jiri obi gị dum na mkpụrụ obi gị dum na uche gị dum hụ Jehova bụ́ Chineke gị n’ anya . ”
(
Matiu 22 : 37
) Ihe mmadụ kwesịrị ime ka ya na Jehova Chineke dị ná mma bụ ịna-erubere ya isi n’ ihi na ọ hụrụ Chineke n’ anya , ọ bụghị n’ ihi ụjọ .
Oleekwanụ ihe mere anyị ji kwesị ịhụ ya n’ anya ?
E nwere ike iji otú Jehova si hụ ụmụ mmadụ n’ anya tụnyere otú nne na nna si hụ ụmụ ha n’ anya .
Ọ bụ eziokwu na nne na nna ezughị okè , ma ha na- akụziri ụmụ ha ihe , na- agba ha ume , na- akwado ha , na- adọkwa ha aka ná ntị .
Ihe mere ha ji eme ihe a niile bụ na ha chọrọ ka ihe gaziere ụmụ ha , chọọkwa ka ha na- enwe obi ụtọ .
Ma , gịnị ka ha ga- achọ ka ụmụ ha mee ?
Ha ga- achọ ka ụmụ ha hụkwa ha n’ anya ma mee ihe ndị ahụ ga- abara ha uru , ha kụziiri ha .
Ọ̀ bụ na Nna anyị nke eluigwe ekwesịghị ịtụ
anya ka anyị hụ ya n’ anya iji gosi na obi dị anyị ụtọ maka ihe niile o meere anyị ?
GEE NTỊ N’ OLU YA
N’ asụsụ mbụ e ji dee Baịbụl , okwu ahụ bụ́ “ ige ntị ” pụtakwara “ irube isi . ”
Ọ bụrụ na anyị asị nwatakịrị “ gee nne na nna gị ntị , ” ihe anyị na- agwa ya bụ ka o rubere ha isi , ọ́ bụghị ya ?
N’ ihi ya , ige ntị n’ olu Chineke pụtara ịmata ihe ọ na- ekwu na irubere ya isi .
Ebe ọ bụ na anyị anaghị anụ olu Chineke taa , otú anyị si ege ntị n’ olu ya bụ ịgụ Okwu ya bụ́ Baịbụl na ime ihe ndị anyị mụtara na ya .
—
1 Jọn 5 : 3
E nwere ihe Jizọs kwuru gosiri uru ige ntị n’ olu Chineke bara .
Ọ sịrị : “ Ọ bụghị naanị achịcha ga- eme ka mmadụ dị ndụ , kama ọ bụ okwu niile nke na- esi n’ ọnụ Jehova pụta . ”
(
Matiu 4 : 4
) Iri nri dị anyị ezigbo mkpa .
Ma , nke bụ́ eziokwu bụ na ịmụ banyere Chineke dị mkpa karịa nri .
N’ ihi gịnị ?
Eze Sọlọmọn kwuru , sị : “ Amamihe bụ ihe nchebe , dịkwa ka ego bụ ihe nchebe ; ma ihe ihe ọmụma ji ka mma bụ na amamihe na- echebe ndị nwe ya ndụ . ”
(
Ekliziastis 7 : 12
) Amamihe si n’ aka Chineke nwere ike ichebe anyị taa ma nyere anyị aka ime mkpebi ndị ga- eme ka anyị nweta ndụ ebighị ebi n’ ọdịnihu .
RAPARA YA N’ AHỤ́
Ọ̀ kwa i chetara ihe atụ ahụ Jizọs mere e kwuru banyere ya n’ isiokwu bu nke a ụzọ ?
Ọ sịrị : “ Ọnụ ụzọ ámá nke na- eduba ná ndụ dị warara , okporo ụzọ ya dịkwa mkpagide , ndị na- achọta ya dịkwa ole na ole . ”
(
) Ọ bụrụ na anyị chọrọ ịga ije n’ okporo ụzọ ahụ , rutekwa ebe anyị na- aga , ya bụ , ndụ ebighị ebi , ọ ga- adị mma ka anyị na- esochi onye ma ụzọ ahụ anya .
Ọ bụ ihe a mere anyị ji kwesị ịnọ Chineke nso .
(
Abụ Ọma 16 : 8
) Oleekwanụ otú anyị ga- esi eme ya ?
Kwa ụbọchị , e nwere ọtụtụ ihe anyị ga- emerịrị , nweekwa ọtụtụ ihe anyị ga- achọ ime .
Ihe ndị ahụ nwere ike ime ka anyị ghara inwe oge chebara ihe ndị Chineke chọrọ ka anyị mee echiche .
Ọ bụ ya mere Baịbụl ji gwa anyị , sị : “ Na- echesinụ nche ike ka otú unu si na- eje ije ghara ịdị ka ndị na- amaghị ihe kama dị ka ndị maara ihe , na- azụtara onwe unu oge kwesịrị ekwesị , n’ ihi na ụbọchị ndị a jọrọ njọ . ”
(
Ndị Efesọs 5 : 15 , 16
) Otú anyị si anọ Chineke nso bụ ime ka adịm ná mma anyị na ya bụrụ ihe kacha anyị mkpa ná ndụ .
—
Matiu 6 : 33
Ọ DỊ GỊ N’ AKA IKPEBI IHE Ị GA- EME
Ọ bụ eziokwu na e nweghị ihe ị ga- emeli iji gbanwee ihe ndị merela eme , ma e nwere ihe ndị i nwere ike ime ka ọdịnihu gị na nke ndị ị hụrụ n’ anya dị mma .
Baịbụl gosiri na Jehova Chineke , Nna anyị nke eluigwe , hụrụ anyị n’ anya nakwa na ọ na- eme ka anyị mata ihe ndị ọ chọrọ ka anyị na- eme .
Legodị ihe Maịka onye amụma kwuru .
Ọ sịrị : “ Gị mmadụ , ọ gwawo gị ihe dị mma .
Gịnị ka Jehova na- achọ n’ aka gị ma ọ́ bụghị ime ihe n’ ikpe ziri ezi na ịhụ obiọma n’ anya nakwa iji obi umeala soro Chineke gị na- eje ije ? ”
Maịka 6 : 8
Ị̀ ga- eso Jehova na- eje ije otú ahụ ọ gwara anyị mee ma nweta ngọzi ebighị ebi o kwere ndị mere otú a ná nkwa ?
Ọ dị gị n’ aka ikpebi ihe ị ga- eme .
“ Ndị Dị Umeala n’ Obi Ga- enweta Ụwa ”
Ọtụtụ n’ ime anyị ahụtụla ka a na- agbagọ ikpe nakwa ka ndị ọjọọ na- emegbu ndị aka ha dị ọcha .
È nwere mgbe ikpe na- ezighị ezi na mmegbu na- agaghịzi adị ?
zara ajụjụ a .
O kwukwara ihe ndị ga- enyere anyị aka taa .
Legodị otú o si zaa ajụjụ ndị a .
Olee otú anyị kwesịrị isi mesoo ndị na- emegbu anyị ?
—
Amaokwu nke mbụ na nke abụọ
Gịnị ga- eme ndị ọjọọ ?
—
Gịnị ga- eme ndị ezi omume n’ ọdịnihu ?
—
Amaokwu nke iri na otu
nke iri abụọ na itoolu
Gịnị ka anyị kwesịrị ime ugbu a ?
—
Amaokwu nke iri atọ na anọ
Abụ Ọma nke 37
mere ka o doo anya na ihe ga- adịrị ndị ‘ nwere olileanya n’ ebe Jehova nọ ma na- edebe ụzọ ya ’ mma n’ ọdịnihu .
Obi ga- adị Ndịàmà Jehova ụtọ ka gị na ha mụwa Baịbụl .
Ọ ga- enyere gị aka ịmụta otú gị na ndị ezinụlọ gị ga- esi soro ná ndị ga- enweta ndụ n’ ọdịnihu .
Ụlọ Nche , Nke 3 2018
Ihe Banyere Gị Ọ̀ Na- emetụ Chineke n’ Obi ?
Foto e sere n’ ihu
a na- egosi onye na- agba ọsọ ndụ mgbe e nwere ọdachi na- emere onwe ya
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị n’ Ụlọ Nche A
Okwu Mmalite
E nwee ọdachi ma ọ bụ anyị hụ ka ndị mmadụ na- ata ahụhụ ma na- anwụ , anyị nwere ike ịna-eche ma Chineke ọ̀ na- ahụkwa ihe na- eme , ma ọ bụkwanụ ma ihe na- eme ọ̀ na- emetụ ya n’ obi .
Baịbụl kwuru , sị ::
“ N’ ihi na anya Jehova na- elekwasị ndị ezi omume , ntị ya dịkwa n’ arịrịọ ha na- arịọsi ike ; ma ihu Jehova na- emegide ndị na- eme ihe ọjọọ . ”
—
1 Pita 3 : 12
a na- egosi otú Chineke si enyere anyị aka na ihe ọ na- eme iji kwụsị ahụhụ niile anyị na- ata .
“ Olee Ebe Chineke Nọ Mgbe Ihe A Na- eme ? ”
Ọ BỤRỤ NA ỌDACHI EMEE , Ị̀ NA- AJỤ , SỊ : ‘ OLEE EBE CHINEKE NỌ MGBE IHE A NA- EME ? ’
MA Ọ BỤKWANỤ È NWEELA MGBE EZIGBO NSOGBU BỊAARA GỊ , GỊ AJỤỌ MA IHE BANYERE GỊ Ọ̀ NA- EMETỤKWA CHINEKE N’ OBI ?
Ọ ga- abụ na ọ dị gị otú ọ dị otu nwaanyị bi n’ Amerịka aha ya bụ Sheila .
A zụrụ ya n’ ezinụlọ na- ejighị ihe gbasara okpukpe egwu egwu .
Ọ sịrị : “ Kemgbe m bụ nwata , ihe gbasara Chineke na- amasị m n’ ihi na ọ bụ ya kere anyị .
Ma , o nwebeghị mgbe ọ dị m ka mụ na Chineke ọ̀ dị ná mma .
Ama m na ọ na- ahụ m , ma , ọ nọ ebe dị anya .
O nweghị mgbe m chere na ọ kpọrọ m asị , o nweghịkwanụ mgbe m kweere na ọ hụrụ m n’ anya . ”
Gịnị mere na Sheila ekweghị na Chineke hụrụ ya n’ anya ?
O kwuru , sị : “ Nsogbu zooro ndị ezinụlọ anyị ka mmiri , ya adịzie ka o nwetụdịghị otú Chineke si enyere anyị aka . ”
Obi nwere ike isi gị ike otú ahụ o siri Sheila na Chineke Pụrụ Ime Ihe Niile dị adị .
Ma , i nwere ike ịna-eche ma ihe banyere
gị
ọ̀ na- emetụ Chineke n’ obi n’ eziokwu .
Job bụ onye ezi omume , obi sikwara ya ike na Onye kere anyị bụ onye dị ike , nweekwa amamihe .
Ma , o nwekwara mgbe o chere ụdị ihe ahụ .
(
Job 2 : 3 ;
9 : 4
) Mgbe nsogbu zuru Job ahụ́ , ọ na- enweghịkwa olileanya na ihe ga- adị mma , ọ jụrụ Chineke , sị : “ Gịnị mere i ji ewepụ ihu gị ma na- ewere m dị ka onye iro gị ? ”
—
Job 13 : 24
Gịnị ka Baịbụl na- akụzi ?
È kwesịrị ịta Chineke ụta ma e nwee ọdachi ?
Ò nwere ihe gosiri na ihe banyere ndị mmadụ na onye ọ bụla n’ ime anyị na- emetụ Chineke n’ obi ?
Ò nwere otú onye ọ bụla n’ ime anyị nwere ike isi mara ma Chineke ọ̀ ma na anyị nọ , ọ̀ na- aghọta anyị , ọ̀ na- emetere anyị ebere ma ọ bụ na- enyere anyị aka ná nsogbu anyị ?
N’ isiokwu ndị na- esonụ , anyị ga- eleba anya n’ otú ihe ndị Chineke kere eke si egosi na ihe banyere anyị na- emetụ ya n’ obi .
(
Ndị Rom 1 : 20
) Anyị ga- elebakwa anya n’ ihe Baịbụl kwuru gbasara otú Chineke si hụ anyị n’ anya .
Ka i si n’ ihe ndị o kere na n’ Okwu ya ‘ na- amarakwu ya , ’ obi ga- esikwu gị ike na ‘ ihe banyere gị na- emetụ ya n’ obi . ’
—
1 Jọn 2 : 3 ;
1 Pita 5 : 7
Chineke Ọ̀ Ma na Ị Nọ ?
IHE IHE NDỊ CHINEKE KERE NA- AKỤZIRI ANYỊ
N’ ime awa mbụ a mụrụ nwatakịrị , ọ dị ezigbo mkpa ka nne ya kuru ya ma na- emetụ ya aka .
Ime otú ahụ ga- enyere nwa ahụ aka n’ uto ya .
*
Gịnị na- eme ka nwaanyị mụrụ nwa hụ nwa ọhụrụ ya n’ anya ma na- elekọta ya nke ọma ?
N’ akwụkwọ bụ́
The Journal of Perinatal Education ,
otu ọkachamara aha ya bụ Jeannette Crenshaw kwuru ihe na- akpata ya .
Ọ sịrị na e nwere ihe ahụ́ nwaanyị na- emepụta a na- akpọ oxytocin n’ oge ahụ .
Ihe a “ na- eme ka nne na- ahụkwu nwa ya n’ anya ka ọ na- ele nwa ahụ anya , na- emetụ ya aka ma ọ bụ na- enye ya ara . ”
E nwekwara ihe ọzọ ahụ́ nwaanyị na- emepụta na- eme “ ka nwaanyị ahụ na- elekọta nwa ya , na- enye ya ihe ọ chọrọ . ”
Ọ na- emekwa ka ya na nwa ya dịrị n’ ezigbo mma .
Gịnị ka ihe a na- egosi ?
Ọ bụ Jehova Chineke , onye kere anyị ma hụ anyị n’ anya , mere ka nne na nwa ya na- adị ná mma otú a .
Eze Devid kwuru na ọ bụ Chineke “ si n’ afọ sepụta ” ya , na ọ bụkwa Chineke mere ka obi ruo ya ala mgbe nne ya ku ya .
Ọ gwara Jehova , sị : “ E nyefere m n’ aka gị malite n’ oge m nọ n’ akpa nwa ; ị bụ Chineke m malite n’ oge m nọ n’ afọ nne m . ”
—
Abụ Ọma 22 : 9 , 10
CHEGODỊ IHE A :
Ebe ọ bụ na Chineke kere nwaanyị otú ọ ga- enwe ike ịhụ nwa ya n’ anya ma lekọta ya nke ọma , ọ̀ bụ na o gosighị na ihe gbasara onye ọ bụla n’ ime anyị , bụ́ “ ndị Chineke mụrụ , ” na- emetụ ya n’ obi ?
—
Ọrụ Ndịozi 17 : 29
IHE BAỊBỤL NA- AKỤZI GBASARA OTÚ CHINEKE SI ELEKỌTA ANYỊ
Jizọs Kraịst ma Onye kere anyị nke ọma karịa otú onye ọ bụla ọzọ ma ya .
O kwuru , sị : “ Ọ̀ bụ na a dịghị ere nza abụọ otu mkpụrụ ego nke ga- azụtali naanị ihe dị nta ?
Ma o nweghị otu n’ ime ha ga- ada n’ ala , Nna unu aghara ịma .
Ma a gụwo ntutu niile dị n’ isi unu ọnụ .
Ya mere , unu atụla egwu : Unu dị oké ọnụ ahịa karịa ọtụtụ nza . ”
—
Matiu 10 : 29-31
Ọ bụ mmadụ ole na ole n’ ime anyị na- anọ lewe ụmụ obere nnụnụ niile ha hụrụ , ma ya fọdụzie ịma mgbe otu n’ ime ha dara n’ ala .
Ma , Nna anyị nke eluigwe na- ahụ
nke ọ bụla
n’ ime ha .
Ma ,
ọtụtụ
ụmụ nnụnụ adịghịdị oké ọnụ ahịa n’ anya ya karịa otu mmadụ .
Ihe ihe a na- akụziri anyị doro anya .
“ Atụla egwu ” na Chineke amaghị na ị nọ .
Ọ na- eche banyere gị .
Ihe banyere anyị na- emetụ Chineke n’ obi , anya ya dịkwa n’ ebe anyị nọ n’ ihi na ọ hụrụ anyị n’ anya
Baịbụl kwuru , sị :
“ Anya Jehova dị n’ ebe niile , na- elegide ndị ọjọọ na ndị ọma . ”
—
ILU 15 : 3
“ Anya Jehova dị n’ ebe ndị ezi omume nọ , ntị ya dịkwa ná mkpu enyemaka ha na- eti . ”
—
ABỤ ỌMA 34 : 15
“ M ga- aṅụrị ọṅụ , nweekwa obi ụtọ n’ obiọma gị , n’ ihi na ị hụwo mmekpa ahụ́ m ; ị marawo ahụhụ mkpụrụ obi m na- ata . ”
—
ABỤ ỌMA 31 : 7
“ M CHEBURU NA JEHOVA AHỤGHỊ M N’ ANYA ”
Ò nwere uru ọ ga- abara anyị ma anyị mata na ihe banyere anyị na- emetụ Chineke n’ obi , nakwa na anya ya dị n’ ebe anyị nọ n’ ihi na ọ hụrụ anyị n’ anya ?
Ehenụ .
Otu nwaanyị
onye Ịngland
aha ya bụ
Hannah
“ E nwere ọtụtụ mgbe m chere na Jehova ahụghị m n’ anya , nakwa na ọ naghị aza ekpere m .
Echere m na ọ bụ n’ ihi na enweghị m okwukwe , cheekwa na ọ na- ata m ahụhụ ma ọ bụkwanụ na ọ naghị aza ekpere m n’ ihi na e nweghị onye m bụ .
M chere na ọ chọghị ịma gbasara m . ”
Ma ugbu a , Hannah anaghịzi enwe obi abụọ ma Jehova ọ̀ na- aza ekpere ya nakwa ma ọ̀ hụrụ ya n’ anya .
Gịnị mere na ọ naghịzi enwe obi abụọ ?
Hannah kwuru , sị : “ M ji nwayọọ nwayọọ kwụsị ya .
M chetara otu okwu ruru m n’ obi e si na Baịbụl kwuo ọtụtụ afọ gara aga gbasara àjà mgbapụta Jizọs .
Okwu ahụ mere ka obi sie m ike na Jehova hụrụ m n’ anya .
Mgbe ọ bụla Jehova zara ekpere m , m na- adapụ n’ ákwá n’ ihi na achọpụtala m na Jehova hụrụ m n’ anya .
Ịmụ Baịbụl na ịga ọmụmụ ihe Ndịàmà Jehova enyerela m aka ịmụtakwu gbasara Jehova , àgwà ya , na otú o si hụ anyị n’ anya .
Ugbu a , o doola m ezigbo anya na Jehova na- enyere anyị aka , na ọ hụrụ anyị niile n’ anya , chọọkwa ilekọta onye ọ bụla n’ ime anyị . ”
Ihe a Hannah kwuru na- agba ume .
Ma , olee otú obi nwere ike isi sie gị ike na Chineke na- aghọta ma na- echeta otú obi dị gị ?
A ga- aza ajụjụ a n’ isiokwu na- esonụ .
Chineke Ọ̀ Na- aghọta Gị ?
Chegodị gbasara ụmụ ejima yiri ibe ha .
Ha bụ otu n’ ime ndị ha na ibe ha na- emekọrịta ihe nke ọma .
Ha na- adị n’ ezigbo mma .
E nwere otu nwaanyị aha ya bụ Nancy Segal .
Ọ bụ ejima , bụrụkwa onyeisi Twin Studies Center .
O kwuru , sị : “ Ụmụ ejima na- ekwurịta okwu nke ọma , na- aghọtakwa ibe ha nke ọma . ”
Mgbe otu nwaanyị na- ekwu otú ya na ejima ya si emekọrịta , ọ sịrị : “ Anyị ma nnọọ ihe niile gbasara ibe anyị . ”
Gịnị mere ha ji aghọta onwe ha nke ọma ?
Nchọpụta e mere gosiri na ihe so akpata ya bụ otú e si zụlite ha na ebe a nọ zụlite ha .
Ma , ihe kacha akpata ya si n’ ọbara .
O doro anya na Onye kere mmadụ otú a kacha mara onye ọ bụla n’ ime anyị nke ọma .
Devid kwuru , sị : “ I kpuchiri m ekpuchi n’ ime afọ nne m .
E zonahụghị gị ọkpụkpụ m mgbe i mere m na nzuzo .
.
.
.
Anya gị hụrụ m ọbụna mgbe m bụ nwa e bu n’ afọ , e dekwara akụkụ ahụ́ m niile n’ akwụkwọ gị . ”
(
Abụ Ọma 139 : 13 ,
15 , 16
) O nweghị onye ma anyị nke ọma otú Chineke si mara anyị .
Ọ bụkwa naanị ya ghọtara ihe niile gbasara ahụ́ anyị nakwa otú ihe ndị merela ná ndụ anyị si mee ka anyị bụrụ ụdị ndị anyị bụ .
Ebe ọ bụ na Chineke maara anyị nke ọma , obi kwesịrị isi anyị ike na ọ na- aghọta ihe niile gbasara anyị .
IHE BAỊBỤL NA- AKỤZIRI ANYỊ BANYERE OTÚ CHINEKE SI AGHỌTA ANYỊ
Devid gwara Jehova , sị : “ Jehova , i nyochawo m , ị makwaara m .
Ị ma mgbe m nọdụrụ ala na mgbe m biliri ọtọ .
Ị na- anọ n’ ebe dị anya tụlee ihe m na- eche .
N’ ihi na ọ dịghị okwu dị n’ ire m , ma , Jehova , lee !
ị marachaala ya . ”
(
Abụ Ọma 139 : 1 , 2 ,
4
) Jehova makwa ihe ndị dị anyị n’ obi , “ ọ na- amatakwa ihe niile mmadụ na- eche n’ echiche . ”
(
1 Ihe E Mere 28 : 9 ;
1 Samuel 16 : 6 , 7
) Gịnị ka amaokwu Baịbụl ndị a na- agwa anyị banyere Chineke ?
Ọ bụrụgodị na anyị agaghị akọwali ihe dị anyị n’ obi ma ọ bụ ekwuchali otú ọ dị anyị n’ obi ma anyị kpewe ekpere , Jehova na- ahụ
ihe ọ bụla
anyị mere iji kọwaa nsogbu anyị , ọ na- aghọtakwa ya .
Ihe ọzọkwa bụ na ọ na- aghọta ihe ọma ndị anyị
bu n’ obi ime ,
ọ bụrụgodị na ihe ụfọdụ emee ka anyị ghara ime ha .
Ebe ọ bụ na Chineke kere anyị otú anyị ga na- ahụ ndị ọzọ n’ anya , ọ na- ahụ mgbe anyị chọrọ ime ihe ọma na ihe mere anyị ji chọọ ime ya .
—
1 Jọn 4 : 7-10
Chineke na- ahụ ihe niile .
Ọ na- ahụ ahụhụ niile anyị na- ata , ọ bụrụgodị na ndị ọzọ amaghị banyere ya ma ọ bụ na ha aghọtachaghị ihe anyị na ya na- alụ
“ Anya Jehova na- elekwasị ndị ezi omume , ntị ya dịkwa n’ arịrịọ ha na- arịọsi ike . ”
—
Chineke kwere nkwa , sị : “ M ga- eme ka i nwee nghọta , zikwa gị ụzọ ị ga- eso .
M ga- enye gị ndụmọdụ , anya m ga- adị n’ ebe ị nọ . ”
—
ABỤ ỌMA 32 : 8
IHE GBASARA ANYỊ NA- EMETỤ CHINEKE N’ OBI
Ịmara na Chineke na- aghọta otú ihe si dịrị anyị na ihe dị anyị n’ obi ò nwere ike inyere anyị aka idi nsogbu anyị nwere ?
Chegodị ihe mere otu nwaanyị bi na
Naịjirịa
Anna .
O kwuru , sị : “ Ọnọdụ ọjọọ m nọ na ya mere ka m chewe na ndụ m dị enweghịzi isi .
Di m anwụọla , m nọkwa n’ ụlọ ọgwụ na- elekọta nwa m nwaanyị na- erubeghị afọ iri na- arịa ọrịa mere ka isi ya buo ibu n’ ihi mmiri juru ya n’ ụbụrụ .
A na- akpọ ọrịa a hydrocephalus .
Ọ bụ mgbe ahụ ka a chọpụtakwara na m nwere ọrịa kansa .
Ihe ọ pụtara bụ na a ga- awa m ahụ́ , na- enyekwa m ọgwụ ndị siri ike .
Ọ dịghịrị m mfe mụ na nwa m nwaanyị ịnọ n’ ụlọ ọgwụ na- arịa ọrịa otu mgbe . ”
Gịnị nyeere Anna aka idi nsogbu a ?
O kwuru , sị : “ M chebaara amaokwu Baịbụl ụfọdụ echiche .
Otu n’ ime ha bụ
Ndị Filipaị 4 : 6 , 7
.
Ebe ahụ sịrị na ‘ udo nke Chineke nke karịrị echiche niile ga- eche obi unu na ike iche echiche unu nche . ’
Mgbe ọ bụla m chetara amaokwu Baịbụl a , ọ na- eme ka m mata na Jehova bụ ezigbo enyi m ebe ọ bụ na m ma na ọ na- aghọta ọnọdụ m karịa m .
Ndị mụ na ha so na- efe Jehova nyekwaara m ezigbo aka .
“ Ọ bụ eziokwu na mụ na ọrịa ahụ ka na- alụ , ma ọ kala mma .
Nke nwa m nwaanyị adịkwuokwala mma .
Anyị anaghịzi echegbu onwe anyị ma anyị nwee nsogbu ahụ n’ ihi na anyị ma na Jehova nọnyeere anyị .
Ihe
Jems 5 : 11
kwuru na- eme ka obi sie anyị ike .
Ọ sịrị : ‘ Anyị na- akpọ ndị tachiri obi ndị obi ụtọ .
Unu anụwo banyere ntachi obi Job , unu ahụwokwa ihe Jehova mesịrị mee , na Jehova nwere obi ọmịiko dị ukwuu , na- emekwa ebere . ’ ”
Jehova ghọtara ọnọdụ Job nke ọma , obi kwesịkwara isi anyị ike na ọ na- aghọta ọnọdụ ọ bụla anyị nọ na ya .
Chineke Ọ̀ Na- emetere Anyị Ebere ?
Ihe e ji ama onye na- emetere ndị ọzọ ebere bụ na “ ihe na- eme ndị ọzọ na- emetụ ya n’ obi , na- ewutekwa ya nke ukwuu .
Onye ahụ na- adị eche otú ọ ga- adị ma ọ bụrụ ya ka ihe mere onye ọzọ mere . ”
Otu dọkịta aha ya bụ Rick Hanson kwuru na “ imetere ndị ọzọ ebere dị anyị n’ ọbara . ”
Gịnị mere mmadụ ji emetere ibe ya ebere karịa otú ihe ndị ọzọ e kere eke si emetere ibe ha ?
Baịbụl kwuru na Chineke kere ụmụ mmadụ n’ oyiyi ya .
(
Jenesis 1 : 26
) Ihe ọ pụtara bụ na e kere anyị otú anyị ga- enwe ike ịna-akpa àgwà ọma ka Chineke .
N’ ihi ya , mgbe ọ bụla anyị meere ndị ọzọ ihe ọma n’ ihi na ihe banyere ha na- emetụ anyị n’ obi , anyị na- eṅomi Onye kere anyị , bụ́ Jehova Chineke .
—
Ilu 14 : 31
BAỊBỤL NA- AKỤZI NA CHINEKE NA- EMETERE ANYỊ EBERE
Chineke na- emetere anyị ebere , ọ na- ewutekwa ya ma ọ hụ ka anyị na- ata ahụhụ .
Ndị Izrel oge ochie tara ezigbo ahụhụ mgbe ha na- agba ohu n’ Ijipt , taakwa ezigbo ahụhụ n’ ala ịkpa ruo afọ iri anọ .
Baịbụl kwuru gbasara ha , sị : “ N’ oge niile ha nọ na- ata ahụhụ , ọ nọ na- ewute ya . ”
(
Aịzaya 63 : 9
) Ị̀ hụrụ na ọ bụghị naanị na Chineke hụrụ ahụhụ ha na- ata ?
O wutekwara ya .
Chineke sịrị : “ M maara nnọọ ihe mgbu ha na- enwe . ”
(
Ọpụpụ 3 : 7
) O kwukwara , sị : “ Onye na- emetụ unu aka na- emetụ mkpụrụ anya m aka . ”
(
Zekaraya 2 : 8
) Ọ bụrụ na ndị ọzọ ana-emegbu anyị , ọ na- ewute Jehova .
Ọ bụrụgodị na obi ana-ama anyị ikpe , anyị echeekwa na anyị erughị eru ka Chineke metere anyị ebere , Baịbụl mesiri anyị obi ike na “ Chineke karịrị obi anyị , marakwa ihe niile . ”
(
1 Jọn 3 : 19 , 20
) Chineke ma anyị karịa ka anyị ma onwe anyị .
Ọ ma ọnọdụ anyị niile , echiche anyị , na otú obi dị anyị .
Ihe banyere anyị na- emetụ ya n’ obi .
Anyị kwesịrị ịtụkwasị Chineke obi na ọ ga- enyere anyị aka , nye anyị amamihe , meekwa ka obi ruo anyị ala ebe anyị ma na ọ na- agbatara ndị nọ ná nsogbu ọsọ enyemaka
“ Ị ga- akpọku Jehova , ya aza ; ị ga- eti mkpu enyemaka , ya asịkwa , ‘ lee m ! ’ ”
—
AỊZAYA 58 : 9
“ ‘ N’ ihi na mụ onwe m maara nke ọma ihe m na- echere unu , ’ ka Jehova kwuru , ‘ echiche udo , ọ bụghị nke ọdachi , ime ka unu nwee ọdịnihu na olileanya .
Unu ga- akpọku m , bịakwa kpekuo m ekpere , m ga- egekwa unu ntị . ’ ”
—
JEREMAYA 29 : 11 , 12
“ Gbanye anya mmiri m n’ ime karama akpụkpọ gị .
Ọ̀ bụ na ọ dịghị n’ akwụkwọ gị ? ”
—
ABỤ ỌMA 56 : 8
CHINEKE MA NA ANYỊ NỌ , Ọ NA- AGHỌTA ANYỊ , Ọ NA- EMETEKWARA ANYỊ EBERE
Ịmata na Chineke na- emetere anyị ebere ò nwere ike inyere anyị aka idi nsogbu anyị ?
Legodị ihe mere otu nwaanyị aha ya bụ
Maria :
Ọ sịrị : “ Mgbe ọrịa kansa gburu nwa m nwoke dị afọ iri na asatọ , o wutere m .
M hụrụ na ụwa a siri ezigbo ike , jupụtakwa n’ ahụhụ .
M nọkwa na- ewere Jehova iwe maka na o meghị ka nwa m nwoke gbakee .
“ Ka afọ isii gachara , otu ezigbo enyi m mụ na ya so efe Jehova gere m ntị ka m nọ na- akọrọ ya na Jehova ahụghị m n’ anya .
O gere m ntị awa abụọ n’ ekwughị ihe ọ bụla .
Mgbe m kwuchara , ọ gụụrụ m amaokwu Baịbụl ruru m n’ obi .
Ọ gụrụ
.
Ebe ahụ sịrị : ‘ Chineke karịrị obi anyị , marakwa ihe niile . ’
Ọ gwara m na Jehova na- aghọta ọnọdụ anyị nọ na ya .
“ N’ agbanyeghị ya , o siiri m ike ịkwụsị iwe ahụ ji m .
M gụrụ
Abụ Ọma 94 : 19
.
Ebe ahụ kwuru , sị : ‘ Mgbe m nwere ọtụtụ nchegbu n’ ime obi m .
Nkasi obi gị malitere ime ka ahụ́ ruo mkpụrụ obi m ala . ’
Ọ bịara dị m nnọọ ka ọ bụ mụnwa ka e deere amaokwu ndị ahụ .
M chọpụtaziri na ịkọrọ Jehova nsogbu m na- eme ka obi ruo m ala ebe m ma na ọ na- anụ olu m , na- aghọtakwa ọnọdụ m . ”
Ịmara na Chineke na- aghọta anyị nakwa na ihe banyere anyị na- emetụ ya n’ obi na- eme ka obi ruo anyị ala .
Ma , gịnị mekwaranụ ahụhụ ji ju ebe niile ?
Chineke ò ji ha na- ata anyị ahụhụ maka ihe ndị anyị metere ?
Chineke ọ̀ ga- akwụsị ahụhụ niile anyị na- ata ?
A ga- aza ajụjụ ndị a n’ isiokwu ndị na- esonụ .
Chineke Ọ̀ Na- eji Nsogbu Ndị Anyị Na- enwe Ata Anyị Ahụhụ ?
E NWERE OTU NWATAKỊRỊ NA- ETE ỤKWỤ .
AHA YA BỤ LUZIA .
Mgbe ọ dị obere , o butere ọrịa polio .
Mgbe ọ dị afọ iri na isii , otu nwaanyị ọ rụụrụ ọrụ gwara ya , sị : “ Chineke kwarụrụ gị ụkwụ iji taa gị ahụhụ maka isi ị na- enupụrụ mama gị . ”
Ihe a gbawara Luzia obi .
Mgbe ọtụtụ afọ gachara , Luzia ka na- echeta otú obi si gbawaa ya maka ihe ahụ ọ gwara ya .
MGBE A GWARA OTU NWAANYỊ AHA YA BỤ DAMARIS NA O NWERE ỌRỊA KANSA N’ ỤBỤRỤ ,
papa ya jụrụ ya , sị : “ Gịnị ka i metara ?
Ọ ga- abụrịrị na o nwere ihe ọjọọ i mere .
Ọ bụ ya mere Chineke ji ata gị ahụhụ . ”
Ihe a nna Damaris kwuru gbawara ya obi .
Ọ dịla anya ndị mmadụ chewere na Chineke ji ọrịa ata ndị mmadụ ahụhụ .
Akwụkwọ bụ́
Manners and Customs of Bible Lands
kwuru na ọtụtụ ndị n’ oge ndịozi Jizọs kweere na “ ihe mere mmadụ ji arịa ọrịa bụ mmehie o mere ma ọ bụkwanụ nke onye ikwu ya mere , nakwa na e ji ọrịa ata onye ahụ ahụhụ n’ ihi mmehie ahụ . ”
Otu akwụkwọ bụ́
Medieval Medicine and the Plague
kwuru na n’ ihe dị ka narị afọ asaa gara aga , “ ụfọdụ ndị kweere na Chineke ziteere ha ọrịa iji taa ha ahụhụ maka mmehie ha ” .
Mgbe ahụ ọtụtụ nde mmadụ nwụrụ n’ ihi ọrịa na- efe efe kpara mkpamkpa na Yurop n’ ihe dị ka narị afọ asaa gara aga , Chineke ò ji ya taa ndị ọjọọ ahụhụ ?
Ka ọ̀ bụ ihe ndị dọkịta mechara chọpụta , ya bụ , na ọ bụ nje kpatara ya ?
Ụfọdụ nwere ike ịjụ ma ọ̀ bụ eziokwu na Chineke ji ọrịa ata ndị mmadụ ahụhụ maka mmehie ha ?
Ọ bụrụ na ọrịa na ahụhụ ndị anyị na- ata bụ ihe Chineke ji ata anyị ahụhụ , gịnị mere Jizọs , Ọkpara Chineke , ji gwọọ ndị ọrịa ?
Ọ́ gaghị apụta na Jizọs na- azọ ndị nna ya na- ata ahụhụ , na- agbakwa ha ume inupụrụ Chineke isi ?
(
) O nweghị mgbe Jizọs ga- eme ihe megidere ihe Chineke na- eme .
Jizọs kwuru , sị : “ M na- eme ihe dị ya mma mgbe niile . ”
O kwukwara , sị : “ Ọbụna dị ka Nna m nyere m iwu ka m mee , otú ahụ ka m na- eme . ”
—
Jọn 8 : 29 ;
14 : 31
Ihe Baịbụl kwuru doro anya .
Ọ sịrị na ‘ ikpe na- ezighị ezi adịghị n’ ebe Jehova Chineke nọ . ’
(
Diuterọnọmi 32 : 4
) Dị ka ihe atụ , o nweghị mgbe Chineke ga- eme ka ụgbọelu kpọkaa , gbuo ọtụtụ narị mmadụ nọ n’ ime ya n’ ihi na ọ chọrọ ịta otu onye n’ ime ha ahụhụ .
Ebreham , onye ji obi ya niile fee Chineke , kwuru na o nweghị mgbe Chineke ‘ ga- ekpochapụkọta ndị ezi omume na ndị ajọ omume , ’ n’ ihi na ọ bụ onye ezi omume .
Ọ sịrị : ‘ Tụfịakwa !
Ọ gaghị eme otú a . ’
(
Jenesis 18 : 23 ,
25
) Baịbụl kwukwara na “ Chineke adịghị eme ihe ọjọọ . ”
Ọ naghị ‘ eme ihe n’ ụzọ na- ezighị ezi . ’
—
Job 34 : 10-12
IHE BAỊBỤL NA- AKỤZI BANYERE NSOGBU ANYỊ NA- ENWE
Chineke ejighị nsogbu ndị anyị na- enwe ata anyị ahụhụ maka mmehie anyị .
Ihe Jizọs kwuru gbasara okwu a doro anya .
Mgbe ya na ndị na- eso ụzọ ya na- agafe , ha hụrụ otu nwoke kpuru ìsì malite mgbe a mụrụ ya .
“ Ndị na- eso ụzọ ya wee jụọ ya , sị : ‘ Rabaị , ònye mehiere , ọ̀ bụ nwoke a ka ọ̀ bụ ndị mụrụ ya , nke mere o ji kpuo ìsì mgbe a mụrụ ya ? ’
Jizọs zara , sị : ‘ Ma nwoke a ma ndị mụrụ ya emehieghị , kama ọ bụ ka e wee mee ka ọrụ Chineke pụta ìhè n’ ebe ọ nọ . ’ ”
—
Jọn 9 : 1-3
Ebe ọ bụ na ọtụtụ ndị n’ oge ahụ kweere na ọrịa bụ ihe Chineke ji ata mmadụ ahụhụ , ọ ga- abụ na o juru ndị na- eso ụzọ Jizọs anya mgbe ọ gwara ha na ọ bụghị mmehie nwoke ahụ ma ọ bụ nke ndị
mụrụ ya mere o ji kpuo ìsì .
Jizọs gwọrọ nwoke ahụ , si otú ahụ mee ka o doo anya na Chineke anaghị eji nsogbu ndị na- abịara anyị ata anyị ahụhụ .
(
Jọn 9 : 6 , 7
) Taa , obi ga- atọ ndị na- arịa ezigbo ọrịa ụtọ ịmara na ọrịa ha esighị Chineke n’ aka .
Ọ bụrụ na Chineke ji ọrịa na- ata mmadụ ahụhụ , gịnị mere Jizọs ji gwọọ ndị ọrịa ?
“ A pụghị iji ihe ọjọọ nwaa Chineke , ya onwe ya adịghịkwa anwa onye ọ bụla . ”
(
JEMS 1 : 13
) N’ eziokwu , n’ oge na- adịghị anya a ga- ewepụ “ ihe ọjọọ ” ndị nọ na- enye ụmụ mmadụ nsogbu kemgbe ọtụtụ afọ .
Ụfọdụ n’ ime ha bụ ọrịa , ahụ́ mgbu , na ọnwụ .
Jizọs Kraịst ‘ gwọrọ ndị niile ahụ́ na- adịghị mma . ’
(
MATIU 8 : 16
) Mgbe Ọkpara Chineke gwọrọ ndị niile a kpọtaara ya , o gosiri ihe Alaeze Chineke ga- eme n’ ụwa niile ma o bido chịwa ụwa .
“ Ọ [ ya bụ , Chineke ] ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ”
—
MKPUGHE 21 : 3-5
ÒNYE NA- AKPATA AHỤHỤ NIILE ANYỊ NA- ATA ?
Gịnị meziri ụmụ mmadụ ji atagbu onwe ha n’ ahụhụ ?
Ndị mmadụ na- ajụ ajụjụ a kemgbe ọtụtụ afọ .
Ebe ọ bụ na ahụhụ anyị na- ata esighị Chineke n’ aka , ònyekwanụ ka o si n’ aka ?
A ga- aza ajụjụ ndị a n’ isiokwu na- eso nke a .
Ònye Ka Ahụhụ Anyị Na- ata Si n’ Aka ?
Ọ bụrụ na ahụhụ anyị na- ata esighị Chineke n’ aka , gịnịzi na- akpata agụụ , ogbenye ọnụ ntụ , agha , ọrịa , na ọdachi ndị na- emere onwe ha ?
Okwu Chineke bụ́ Baịbụl mere ka anyị mata ihe atọ kacha akpata ahụhụ ndị mmadụ na- ata :
Mmadụ Ịchọ Ihe Ga- abara Naanị ya Uru , Anyaukwu , na Ịkpọasị .
‘ Mmadụ chịrị mmadụ ibe ya ọchịchị nchịgbu . ’
(
Ekliziastis 8 : 9
) Ụmụ mmadụ na- atakarị ahụhụ n’ ihi ezughị okè ndị mmadụ , ndị na- eche naanị gbasara onwe ha ma ọ bụ ndị obi fere azụ .
Oge Ọdachi na Ihe A Na- atụghị Anya Ya .
Ụmụ mmadụ na- atakarị ahụhụ n’ ihi na “ oge ọdachi na ihe a na- atụghị anya ya na- abịakwasị ha niile . ”
(
Ekliziastis 9 : 11
) Ihe ọ pụtara bụ na mmadụ nwere ike ịdaba ná nsogbu n’ ihi ịnọ ebe na- ekwesịghị ekwesị n’ oge na- ekwesịghị ekwesị , akpachapụghị anya ma ọ bụkwanụ imehie ihe .
Ajọ Onye Ahụ Na- achị Ụwa .
Baịbụl gwara anyị isi sekpụ ntị na- akpata ahụhụ ụmụ mmadụ na- ata .
O kwuru , sị : “ Ụwa dum dị n’ aka ajọ onye ahụ . ”
(
1 Jọn 5 : 19
) Ajọ onye ahụ bụ Ekwensu .
Ọ bụbu mmụọ ozi Chineke , ma , ‘ o guzosighị ike n’ eziokwu . ’
(
Jọn 8 : 44
) Ndị mmụọ ozi ụfọdụ sooro Ekwensu nupụrụ Chineke isi n’ ihi na ha na- achọ ihe ga- abara naanị ha uru .
Ha si otú a ghọọ ndị mmụọ ọjọọ .
(
Jenesis 6 : 1-5
) Kemgbe ha nupụchara isi , Ekwensu na ndị mmụọ ọjọọ ya na- emezi ka ihe ọjọọ ju ebe niile n’ ụwa .
Ihe a ha na- eme na- akakwu njọ n’ oge a .
Ugbu a , ezigbo iwe na- ewe Ekwensu , ya emee ka ‘ ọ na- eduhie elu ụwa dum mmadụ bi . ’
Nke a emeela ka ‘ ahụhụ dịrị ụwa . ’
(
Mkpughe 12 : 9 ,
12
) N’ eziokwu , Ekwensu bụ onye ọchịchị obi tara mmiri .
Obi na- atọ ya ụtọ ma ndị mmadụ na- ata ahụhụ .
Ọ bụ Setan na- akpata ahụhụ ndị mmadụ na- ata , ọ bụghị Chineke .
Ọ bụ naanị onye ọjọọ obi fere azụ ga- eme ka ndị aka ha dị ọcha na- ata ahụhụ .
Ma , Baịbụl kwuru , sị : “ Chineke bụ ịhụnanya . ”
(
1 Jọn 4 : 8
) Ebe ọ bụ na Chineke bụ ịhụnanya , ‘ ọ bụụrụ Chineke ihe arụ ime ihe ọjọọ , bụrụkwa Onye Pụrụ Ime Ihe Niile ihe arụ ime ihe n’ ụzọ na- ezighị ezi ! ’
—
Ma , i nwere ike ịna-ajụ , sị : ‘ Ruo ole mgbe ka Chineke Pụrụ Ime Ihe Niile ga- ahapụ Ekwensu ka ọ na- achị ọchịchị nchịgbu ya a ? ’
Dị ka anyị hụrụ , Chineke kpọrọ ihe ọjọọ asị , ahụhụ anyị na- ata na- ewutekwa ya nke ukwuu .
Baịbụl gwakwara anyị , sị : “ Na- atụkwasịnụ ya nchegbu unu niile , n’ ihi na ihe banyere unu na- emetụ ya n’ obi . ”
(
) Dị ka anyị ga- ahụ n’ isiokwu na- esonụ , Chineke hụrụ anyị n’ anya , ọ ga- eme ka ahụhụ na mmegbu niile kwụsị n’ ihi na o nwere ikike ime ya .
Chineke Ga- eme Ka Ahụhụ Niile Kwụsị n’ Oge Na- adịghị Anya
Habakọk bụ ezigbo mmadụ , ya na Jehova dịkwa ná mma .
Ọ jụrụ Jehova , sị : “ Jehova , ruo ole mgbe ka m ga na- eti mkpu enyemaka , ma ị dịghị anụ ya ?
Ruo ole mgbe ka m ga na- akpọku gị ka i nyere m aka napụta m n’ ihe ike , ma ị dịghị azọpụta m ? ”
(
Habakọk 1 : 2 , 3
) Ajụjụ a Habakọk jụrụ , ò gosiri na o nweghị okwukwe ?
Mba .
Chineke gwara Habakọk na o nwere oge a kara aka ọ ga- eme ka ahụhụ kwụsị .
—
Habakọk 2 : 2 , 3
Ọ bụrụ na gịnwa , enyi gị , ma ọ bụ onye ezinụlọ gị na- ata ahụhụ , i nwere ike ichewe na Chineke na- egbu oge ịgbata ọsọ enyemaka .
Ma , Baịbụl gwara anyị , sị : “ Jehova adịghị egbu oge n’ imezu nkwa ya , dị ka ụfọdụ ndị si ewere igbu oge , kama ọ na- enwere unu ndidi n’ ihi na ọ chọghị ka e bibie onye ọ bụla , kama ọ chọrọ ka mmadụ niile chegharịa . ”
—
2 Pita 3 : 9
OLEE MGBE CHINEKE GA- EME KA NSOGBU ỤWA KWỤSỊ ?
Ọ ga- eme ya n’ oge na- adịghị anya .
Jizọs kwuru na e nwere ọgbọ ga- ahụ ihe ndị ga- eme n’ ụwa ga- egosi na a banyela n’ oge ikpeazụ nke “ usoro ihe a . ”
(
Matiu 24 : 3-42
) Ihe ndị ahụ Jizọs kwuru na- eme n’ oge anyị a .
Ọ na- egosi na oge eruwela mgbe Chineke ga- eme ka ahụhụ juru n’ ụwa a kwụsị .
Ma , oleekwanụ otú Chineke ga- esi mee ka ahụhụ niile kwụsị ?
Mgbe Jizọs nọ n’ ụwa , o gosiri na Chineke ga- emeli ka ahụhụ niile ụmụ mmadụ na- ata kwụsị .
Legodị ihe ụfọdụ o mere .
Ọdachi Ndị Na- emere Onwe Ha :
Mgbe Jizọs na ndị na- eso ụzọ ya na- akwọ ụgbọ ha n’ Oké Osimiri Galili , oké ifufe na ebili mmiri malitere , na- achọ ime ka ụgbọ ha kpuo .
Ma , Jizọs gosiri na ya na Nna ya ga- akwụsịli oké ifufe , ebili mmiri , na ihe ndị ọzọ .
(
Ndị Kọlọsi 1 : 15 , 16
) Jizọs sịrị ebili mmiri na oké ifufe ahụ : “ Shịị !
Daa jụụ !
Ifufe ahụ wee kwụsị , ebe niile wee daa jụụ . ”
—
Mak 4 : 35-39
Ọrịa :
A ma Jizọs ama n’ ihi na ọ gwọrọ ndị ìsì , ndị ngwọrọ , ndị akwụkwụ , ndị ekpenta na ndị na- arịa ụdị ọrịa ọ bụla .
‘ Ọ gwọrọ
ndị niile
ahụ́ na- adịghị mma . ’
—
Matiu 4 : 23 , 24 ;
8 : 16 ;
11 : 2-5
Ụkọ Nri :
Jizọs ji ike Nna ya nyere ya mee ka obere ihe oriri e nwere zuoro ọtụtụ puku mmadụ .
Baịbụl kwuru na Jizọs nyere ọtụtụ puku mmadụ nri ugboro abụọ mgbe ọ na- eje ozi n’ ụwa .
—
Matiu 14 : 14-21 ;
15 : 32-38
Ọnwụ :
Baịbụl kọrọ banyere mmadụ atọ Jizọs kpọlitere n’ ọnwụ .
Ihe a gosiri na Jehova nwere ikike ịkpọlite ndị nwụrụ anwụ .
N’ ime ndị ahụ ọ kpọlitere n’ ọnwụ , e nwere onye nke nọrọ abalị anọ n’ ili tupu ya akpọlite ya .
—
Mak 5 : 35-42 ;
Luk 7 : 11-16 ;
Jọn 11 : 3-44
Uru Ịmata na Chineke Hụrụ Gị n’ Anya Ga- abara Gị
Chineke kere ahụ́ anyị otú ọ ga- abụ anyị merụọ ahụ́ , ya alaa .
Otu ụlọ ọrụ a na- akpọ Johns Hopkins Medicine kwuru ihe na- eme mmadụ ma o merụọ ahụ́ .
Ọ sịrị : “ Ahụ́ onye ahụ na- amalite ime ka ihe ahụ laa , ma ò buru ibu ma ọ̀ dị obere . ”
Mmadụ merụọ ahụ́ , ahụ́ ya na- amalite ozugbo ime ka ọ kwụsị ịgba ọbara , mee ka ihu ọnyá kpọọ , ka ahụ́ ya ruchie , ọnyá ahụ alaakwa .
Ebe ọ bụ na Chineke kere anyị otú ọ ga- abụ anyị merụọ ahụ́ , ahụ́ anyị emee ka ọ laa , obi ó kwesịghị isi anyị ike na ọ ga- emezu nkwa o kwere inyere anyị aka ichefu ihe ọ bụla na- egbu anyị mgbu n’ obi ?
“ Ọ na- agwọ ndị e tiwara obi , ọ na- ekechikwa ọnyá na- egbu ha mgbu . ”
(
Abụ Ọma 147 : 3
) Ma , ọ bụrụ na o nwere ihe mere gị ugbu a ma ọ bụ n’ oge gara aga ka na- ewute gị , gịnị ga- eme ka obi sie gị ike na Jehova ga- enyere
aka ma ugbu a ma n’ ọdịnihu ?
BAỊBỤL NA- AKỤZI NA CHINEKE HỤRỤ ANYỊ N’ ANYA
Chineke kwere anyị nkwa , sị : “ Atụla egwu , n’ ihi na m nọnyeere gị .
Elegharịla anya n’ ụjọ , n’ ihi na abụ m Chineke gị .
M ga- eme ka ị dị ike .
M ga- enyere gị aka . ”
(
Aịzaya 41 : 10
) Mmadụ mara na ihe banyere ya na- emetụ Jehova n’ obi , obi na- eru ya ala , ọ na- enwekwa ume iji die nsogbu ndị na- abịara ya .
Pọl onyeozi kpọrọ ụdị obi iru ala a “ udo nke Chineke nke karịrị echiche niile . ”
O kwukwara , sị : “ N’ ihe niile , enwere m ike site n’ aka onye ahụ nke na- enye m ike . ”
—
Ndị Filipaị 4 : 4-7 ,
9 ,
13
Baịbụl na- eme ka obi sie anyị ike
na nkwa ndị Jehova kwere na ọ ga- eme n’ ọdịnihu ga- emezu .
Dị ka ihe atụ ,
Mkpughe 21 : 4 , 5
gwara anyị
ọ ga- eme na
ihe mere
obi kwesịrị iji sie anyị ike na ọ ga- eme ya :
‘ Ọ ga- ehichapụ anya mmiri niile ’ n’ anya ụmụ mmadụ .
Jehova ga- eme ka ahụhụ na nchegbu anyị
niile
kwụsị , ma ndị nke ndị ọzọ chere na o nweghị ihe ha bụ .
Eze Pụrụ Ime Ihe Niile , onye “ nọ ọdụ n’ ocheeze ahụ ” dị ebube ga- eji ike ya mee ka ahụhụ niile kwụsị ma nyere anyị aka .
Jehova mesiri anyị obi ike na nkwa ndị o kwere “ kwesịrị ntụkwasị obi , bụrụkwa eziokwu . ”
Ihe ọ pụtara bụ na ọ ga- emezu nkwa ya iji gosi na ọ bụ ya bụ ezi Chineke .
“ ‘ Ọ ga- ehichapụkwa anya mmiri niile n’ anya ha , ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ .
Ihe mbụ niile agabigawo . ’
Onye ahụ nke nọ ọdụ n’ ocheeze ahụ wee sị : “ Lee !
Ana m eme ihe niile ka ha dị ọhụrụ . ”
Ọ sịkwara : ‘ Dee ha ede , n’ ihi na okwu ndị a kwesịrị ntụkwasị obi , bụrụkwa eziokwu . ’ ”
—
Ihe ndị Chineke kere eke na ihe Baịbụl kwuru na- eme ka anyị mata ụdị onye Nna anyị nke eluigwe bụ .
Chineke chọrọ ka anyị si n’ ihe ndị o kere eke mata ụdị onye ọ bụ , ma bụrụ enyi ya .
O sikwa na Baịbụl na- agwa anyị , sị : “ Bịaruonụ Chineke nso , ọ ga- abịarukwa unu nso . ”
(
Jems 4 : 8
Ọrụ Ndịozi 17 : 27
kwuru , sị : “ Ọ nọghị n’ ebe dị anya n’ ebe onye ọ bụla n’ ime anyị nọ . ”
Ka ị na- amatakwu onye Chineke bụ , ọ ga- edokwu gị anya na ‘ ihe banyere gị na- emetụ ya n’ obi . ’
(
) Olee uru obi isi gị ike otú a ga- abara gị ?
Legodị ihe mere otu nwoke onye Japan aha ya bụ Toru .
Mama ya na- efe Jehova .
Ma , Toru bara n’ otu òtù ọjọọ a na- akpọ yakuza .
Toru kwuru , sị : “ Echere m na Chineke kpọrọ m asị , nakwa na ọ na- eji ọnwụ onye ọ bụla m ma , karịchaa nke ndị m hụrụ n’ anya , ata m ahụhụ . ”
Toru kwuru na ihe a o chere na òtù a ọ nọ na ya mere ka “ ya bụrụ onye obi tara mmiri . ”
O kwuru ihe o bubụ n’ obi ime .
Ọ sịrị : “ M chọburu igbu onye a na- anụ aha ya karịa nke m , si otú a mee ka aha m dewe ude .
M gbuchaa ya , mụ anwụọ . ”
Ma , mgbe Toru na Hannah nwunye ya mụrụ Baịbụl , ọ gbanwere ụdị ndụ ọ na- ebi , gbanweekwa otú o si ele ihe anya .
Nwunye ya kwuru , sị : “ M hụrụ
nnọọ otú di m si gbanwee . ”
Ugbu a , o doola Toru anya na Chineke akpọghị ya asị .
O kwuru , sị : “ E nwere Chineke , onye ihe banyere anyị na- emetụ n’ obi n’ eziokwu .
Ọ chọghị ka onye ọ bụla nwụọ , ọ dịkwa njikere ịgbaghara onye ọ bụla ji obi ya niile chegharịa ná mmehie ya .
Ọ na- ege anyị ntị ma anyị gwawa ya ihe anyị na- agaghị achọ ịgwa onye ọzọ , nakwa ihe ọ́ na- enweghị onye ọzọ ga- aghọta ya .
N’ oge na- adịghị anya , Jehova ga- ewepụ nsogbu , ahụhụ , na ihe mgbu niile .
Ọ na- enyedịrị anyị aka ugbu a n’ ụzọ anyị na- atụghị anya ya .
Ihe banyere anyị na- emetụ ya n’ obi , ọ na- enyekwara anyị aka mgbe nsogbu bịaara anyị . ”
—
Abụ Ọma 136 : 23
Akụkọ Toru gosiri na ịmara na Chineke ga- emeli ka ahụhụ niile kwụsị , na ọ ga- eme ya n’ oge na- adịghị anya , nakwa na ọ ga- ehicha anyị anya mmiri niile na- eme ka obi sie anyị ike na ihe ga- adị mma n’ ọdịnihu .
Ọ ga- emekwa ka anyị na- ebi ndụ dị mma ugbu a .
N’ eziokwu , Chineke ga na- enyere gị aka ma na- elekọta gị , ma n’ ụwa a ahụhụ juru , n’ ihi na ọ hụrụ gị n’ anya .
Olee Otú Obi Na- adị Chineke ma Ọ Hụ Ka Ị Na- ata Ahụhụ ?
Ụfọdụ ndị kweere na Chineke anaghị ahụ ahụhụ ha na- ata , na ọ chọghịkwa ịma .
LEGODỊ IHE BAỊBỤL KWURU
Chineke na- ahụ ahụhụ ị na- ata , ọ na- emetụkwa ya n’ obi
“ Jehova hụrụ na ihe ọjọọ nke mmadụ dị ukwuu n’ ụwa .
.
.
, o wee wute ya n’ obi . ”
—
Jenesis 6 : 5 , 6
Chineke ga- eme ka ahụhụ niile kwụsị
“ N’ oge na- adịghị anya , onye ajọ omume agakwaghị anọ ; ị ga- elekwa anya n’ ebe ọ na- anọ , ma ọ gaghị anọ ya .
Ma ndị dị umeala n’ obi ga- enweta ụwa , ha ga- enwekwa obi ụtọ dị ukwuu n’ ihi udo nke zuru ebe niile . ”
—
Abụ Ọma 37 : 10 , 11
Ihe Chineke chọrọ imere gị
“ ‘ Mụ onwe m maara nke ọma ihe m na- echere unu , ’ ka Jehova kwuru , ‘ echiche udo , ọ bụghị nke ọdachi , ime ka unu nwee ọdịnihu na olileanya .
Unu ga- akpọku m , bịakwa kpekuo m ekpere , m ga- egekwa unu ntị . ’ ”
—
“ Bịaruonụ Chineke nso , ọ ga- abịarukwa unu nso . ”
—
Ụlọ Nche , Nke 1 2019
Ònye Bụ Chineke ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na www .
jw .
org / ig .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị n’ Ụlọ Nche A
Ọtụtụ ndị sị na ha kweere na Chineke .
Ma , ị jụọ ha onye Chineke bụ , ha ana-ekwu ihe dị iche iche .
Ụfọdụ na- ekwu na Chineke bụ onyeikpe obi kpọrọ nkụ , na naanị ihe dị ya mkpa bụ ịta ndị mmadụ ahụhụ ma ha mee ihe ọjọọ .
Ndị ọzọ ana-ekwu na ọ hụrụ ụmụ mmadụ n’ anya , na- agbagharakwa ha n’ agbanyeghị ihe ha mere .
Ndị ọzọ kwekwaara na ọ nọ anyị n’ ebe dị anya nakwa na ọ chọghị ịma banyere anyị .
Ihe ndị a dị iche iche ndị mmadụ na- ekwu nwere ike ime ka ọtụtụ ndị chee na ọ gaghị ekwe omume mmadụ ịmara onye Chineke bụ .
Ọ̀ dị mkpa ịma onye Chineke bụ ?
Ee , ọ dị mkpa .
Ịmata Chineke nke ọma nwere ike ime ka ndụ gị nwee isi .
(
Ọrụ Ndịozi 17 : 26-28
) Ka ị na- abịarụkwu Chineke nso ka ọ ga na- ahụkwu gị n’ anya , na- enyekwara gị aka .
(
Jems 4 : 8
) Ihe kacha mkpa bụ na ịmata Chineke nke ọma ga- eme ka i nweta ndụ ebighị ebi .
—
Jọn 17 : 3
.
Olee otú ị ga- esi mata onye Chineke bụ ?
Chegodị gbasara ezigbo enyi gị ị ma nke ọma .
Olee otú gị na ya si malite dịwa ná mma ?
O nwere ike ịbụ na i bu ụzọ mata aha ya , ụdị onye ọ bụ , ihe ndị na- amasị ya na ihe ndị na- anaghị amasị ya , ihe ndị o merela na ihe ndị ọ chọrọ ime nakwa ihe ndị ọzọ .
Ọ bụ ihe ndị ahụ
ị matara gbasara
onye ahụ mere ka gị na ya dịrị ná mma .
Anyị nwekwara ike ịmata onye Chineke bụ ma ọ bụrụ na anyị atụlee ihe ndị a na- esonụ :
GỊNỊ BỤ AHA CHINEKE ?
OLEE ỤDỊ ONYE Ọ BỤ ?
OLEE IHE NDỊ O MERELA ?
OLEE IHE NDỊ Ọ GA- EME ?
OLEE URU ỊMATA ONYE CHINEKE BỤ GA- ABARA GỊ ?
a ga- eji Baịbụl zaa ajụjụ ndị a .
Isiokwu ndị dị na ya ga- enyere gị aka ịmata onye Chineke bụ na uru ị ga- erite ma gị na ya dịrị ná mma .
Ọ bụrụ na ị chọọ ịmata mmadụ , ihe mbụ i nwere ike ịjụ ya bụ , “ Gịnị bụ aha gị ? ”
Ọ bụrụ na ị jụọ Chineke ajụjụ ahụ , gịnị ka i chere ọ ga- aza gị ?
“ Abụ m Jehova .
Ọ bụ ya bụ aha m . ”
—
Aịzaya 42 : 8
Ị̀ nụtụla aha ahụ ?
Ọ bụrụ na ị nụtụbeghị ya , o nwere ike ịbụ n’ ihi na ọtụtụ ndị sụgharịrị Baịbụl edeghị aha Chineke ọtụtụ ebe , ụfọdụ ededịghị ya ede .
Ihe ha na- ejikarị edochi ya bụ “ ONYENWE ANYỊ . ”
Ma , aha Chineke gbara ihe dị ka ugboro puku asaa na Baịbụl mbụ e dere .
Aha ahụ nwere mkpụrụ akwụkwọ Hibru anọ , nke dabara ná mkpụrụ akwụkwọ bụ́ YHWH ma ọ bụ JHVH .
Otú e si akpọ ya n’ Igbo kemgbe ụwa bụ “ Jehova . ”
Aha Chineke pụtara ọtụtụ ugboro n’ Akwụkwọ Nsọ Hibru nakwa n’ ọtụtụ nsụgharị ndị ọzọ
Akwụkwọ Mpịakọta Osimiri Nwụrụ Anwụ nke Abụ Ọma n’ agbata afọ 30 ruo n’ afọ 50 , n’ asụsụ HIBRU
Akwụkwọ Nsọ nke Tindel sụgharịrị n’ afọ 1530 , n’ asụsụ BEKEE
Nsụgharị Baịbụl Reina-Valera n’ afọ 1602 , n’ asụsụ SPANISH
Union Version n’ afọ 1919 , n’ asụsụ CHAỊNIIZ
IHE MERE AHA CHINEKE JI DỊ MKPA
Chineke ji aha ya kpọrọ ihe .
O nweghị onye gụrụ Chineke aha ahụ .
Ọ bụ yanwa gụrụ ya onwe ya .
Jehova kwuru , sị : “ Nke a bụ aha m ruo mgbe ebighị ebi , nke a bụkwa ihe ncheta m site n’ otu ọgbọ ruo ọgbọ ọzọ . ”
(
Ọpụpụ 3 : 15
) Na Baịbụl , aha Chineke pụtara ọtụtụ ugboro karịa utu aha ya ndị dị ka , Onye Pụrụ Ime Ihe Niile , Nna , Onyenwe anyị , na Chineke .
Ọ pụtakwara ọtụtụ ugboro karịa aha ndị mmadụ , ndị dị ka Ebreham , Mozis , Devid , na Jizọs .
Ihe ọzọkwa bụ na Jehova chọrọ ka ndị mmadụ mara aha ya .
Baịbụl kwuru , sị : “ Ka ndị mmadụ wee mara na gị onwe gị , onye aha gị bụ Jehova , Ọ bụ naanị gị bụ Onye Kasị Elu n’ ụwa niile . ”
—
Abụ Ọma 83 : 18
Jizọs ji aha Chineke kpọrọ ihe .
N’ ekpere a na- akpọ Nna Anyị nke Bi n’ Eluigwe ma ọ bụ Ekpere Onyenwe Anyị , Jizọs kụziiri ndị na- eso ụzọ ya ka ha rịọ Chineke , sị : “ Ka e doo
aha gị
nsọ . ”
(
) Jizọs gwakwara Chineke n’ ekpere , sị : “ Nna , mee ka
dị ebube . ”
(
Jọn 12 : 28
) Ihe kacha Jizọs mkpa ná ndụ bụ ime ka aha Chineke dị ebube .
Ọ bụ ihe mere o ji kpee ekpere , sị : “ Emewokwa m ka ha mara aha gị , m ga- emekwa ka a mara ya . ”
—
Jọn 17 : 26
Ndị na- efe Chineke ji aha Chineke kpọrọ ihe .
Ndị fere Chineke n’ oge ochie ghọtara na aha Chineke nwere ike ichebe ha ma zọpụta ha .
“ Aha Jehova
bụ ụlọ elu siri ike .
N’ ime ya ka onye ezi omume na- agbaba , e wee chebe ya . ”
(
Ilu 18 : 10
) “ Onye ọ bụla nke ga- akpọku aha Jehova ga- alanahụ . ”
(
Joel 2 : 32
) Baịbụl gosiri na a ga- eji aha Chineke mata ihe dị iche ná ndị na- efe ya na ndị na- anaghị efe ya .
“ N’ ihi na ndị niile dị iche iche ga na- ejegharị , onye ọ bụla n’ aha chi ya ; ma anyị onwe anyị ga na- ejegharị n’ aha Jehova bụ́ Chineke anyị ruo mgbe ebighị ebi , ọbụna ruo mgbe niile ebighị ebi . ”
—
Maịka 4 : 5 ;
Ọrụ Ndịozi 15 : 14
IHE AHA AHỤ NA- EGOSI
Aha ahụ mere ka Chineke pụọ iche .
Ọtụtụ ndị ọkà mmụta Baịbụl kwuru na ihe aha ahụ bụ́ Jehova pụtara bụ “ Ọ Na- eme Ka Ọ Bụrụ . ”
Jehova mere ka a mata ihe aha ya pụtara mgbe ọ gwara Mozis gbasara onwe ya , sị : “ M GA- ABỤ IHE M CHỌRỌ ỊBỤ . ”
(
Ọpụpụ 3 : 14
) Ma , ihe aha Chineke pụtara abụghị naanị na ọ bụ Onye kere ihe niile .
Aha ya pụtakwara na o nwere ike
ịghọ ma ọ bụ mee ka ihe ndị o kere eke ghọọ ihe ọ bụla dị mkpa iji mezuo uche ya .
Aha ndị a na- etu Chineke nwere ike igosi ọkwá ya ma ọ bụ otú ike ya hà .
Ma , ọ bụ naanị aha ya na- egosi ihe niile gbasara ya na ihe ndị o nwere ike ime .
Aha ahụ na- egosi na Chineke nwere mmasị n’ ebe anyị nọ .
Ihe aha Chineke pụtara na- egosi na ihe banyere ihe niile o kere eke , ma anyịnwa , na- emetụ ya n’ obi .
A sị kwuwe , na Chineke gwara anyị aha ya na- egosi na ọ chọrọ ka anyị mara ya nke ọma .
Ọ gwadịrị anyị aha ya tupu anyị echewe gbasara ịma aha ya .
O doro anya na Chineke chọrọ ka anyị were ya ka Onye dị adị anyị nwere ike ịbịaru nso , ọ bụghị ka chi nọ ebe dị anya .
—
Abụ Ọma 73 : 28
Anyị na- akpọ aha Chineke , o gosiri na anyị nwere mmasị n’ ebe ọ nọ .
Iji maa atụ , ọ bụrụ na ị chọrọ ka mmadụ bụrụ enyi gị , ị ga agwa ya aha gị .
Olee otú obi ga- adị gị ma ọ bụrụ na ọ jụ ịna-akpọ gị aha gị ?
Ka oge na- aga , i nwedịrị ike ichewe ma onye ahụ ọ̀ chọkwara ka gị na ya bụrụ enyi .
Otú ahụ ka ọ dịkwa Chineke .
Ọ gwala anyị aha ya , gwakwa anyị ka anyị na- akpọ ya aha ya .
Ọ bụrụ na anyị ana-akpọ ya aha ya , o gosiri na anyị chọrọ ka anyị na ya dịrị ná mma .
Ọ madị “ ndị na- echebara aha ya echiche . ”
—
Malakaị 3 : 16
Ihe mbụ anyị kwesịrị ime ma ọ bụrụ na anyị chọrọ ịmata Chineke bụ ịmata aha ya .
Ma , ọ bụghị ebe okwu biri .
Anyị kwesịkwara ịmata ụdị onye ọ bụ nakwa àgwà ndị o nwere .
Aha Chineke bụ Jehova .
O mere ka Chineke pụọ iche , meekwa ka a mata na ọ na- emezu nkwa ya
Olee Ụdị Onye Chineke Bụ ?
Ka anyị na- amụtakwu àgwà mmadụ , ka anyị na- amatakwu ụdị onye onye ahụ bụ .
Ọ ga- emekwa ka anyị na onye ahụ dịkwuo ná mma .
Otú ahụkwa , ka anyị na- amatakwu àgwà Chineke , ka anyị na- amatakwu onye ọ bụ .
N’ ime àgwà niile Chineke nwere , anọ kacha pụta ìhè , ha bụ : ike , amamihe , ikpe ziri ezi , na ịhụnanya .
CHINEKE DỊ IKE
“ Ọkaakaa Onyenwe anyị Jehova !
Lee , ọ bụ gị ji ike ukwu gị na ogwe aka ị gbatịrị agbatị kee eluigwe na ụwa . ”
JEREMAYA 32 : 17
Ihe ndị Chineke kere na- egosi na ọ dị ike .
Dị ka ihe atụ , olee otú ọ na- adị gị ma ọ bụrụ na ị nọrọ n’ èzí mgbe anwụ na- acha ?
Ahụ́ ga- ekporo gị ọkụ .
Ihe ọ na- egosi bụ na Jehova nwere ike dị ukwuu .
Olee otú anyanwụ siruru n’ ike ?
N’ etiti ya , okpomokụ ya na- adị ihe dị ka 15 , 000 , 000
degrees Celsius .
Ike anyanwụ na- emepụta na tinkọm tinkọm ọ bụla hà ka nke ọtụtụ narị nde bọmbụ nuklia na- emepụta ma ha gbawaa .
Ma , anyanwụ dị ntakịrị ma e jiri ya tụnyere ọtụtụ n’ ime narị puku ijeri kpakpando ndị e nwere na mbara ígwé .
Ndị ọkà mmụta sayensị kwuru na kpakpando kachanụ a na- akpọ
UY Scuti
ji ihe dị ka okpukpu otu puku na narị asaa ka anyanwụ ibu .
Ọ bụrụ na kpakpando a adịrị n’ ebe anyanwụ dị , ọ ga- ekpuchi ụwa , kpuchiekwa ọkara Jupita .
Ihe a nwere ike inyere anyị aka ịghọtakwu ihe Jeremaya kwuru .
O kwuru na Jehova Chineke ji ike ya dị ukwuu kee eluigwe na ụwa .
Olee otú ike Chineke si abara anyị uru ?
Ọ bụ ihe ndị Chineke kere , dị ka anyanwụ na ihe ndị ọzọ dị ịtụnanya dị n’ ụwa , na- eme ka anyị dịrị ndụ .
Chineke na- ejikwa ike ya na- enyere anyị aka n’ otu n’ otu .
Olee otú o si eme ya ?
N’ oge Jizọs nọ n’ ụwa , Chineke nyere ya ike o ji rụọ ọrụ ebube dị iche iche .
Baịbụl sịrị : “ Ndị ìsì na- ahụ ụzọ , ndị ngwọrọ na- ejekwa ije , a na- eme ka ndị ekpenta dị ọcha , ndị ntị chiri na- anụkwa ihe , a na- akpọlitekwa ndị nwụrụ anwụ . ”
(
Matiu 11 : 5
) Oleekwanụ maka taa ?
Baịbụl kwuru , sị : “ Ọ na- eme ka onye ike gwụrụ nwee ike .
.
.
.
Ma ndị nwere olileanya n’ ebe Jehova nọ ga- enwetaghachi ike . ”
(
Aịzaya 40 : 29 ,
31
) Chineke nwere ike inye anyị “ ike karịrị ike nkịtị ” ka anyị nwee ike idi ihe ndị na- enye anyị nsogbu ná ndụ .
(
2 Ndị Kọrịnt 4 : 7
) Ọ̀ bụ na ị gaghị achọ ịbụ enyi Chineke onye hụrụ anyị n’ anya ma na- ejikwa ike ya na- enweghị atụ enyere anyị aka ?
CHINEKE NWERE AMAMIHE
“ Jehova , lee ka ọrụ gị si dị ọtụtụ !
I ji amamihe rụọ ha niile . ”
ABỤ ỌMA 104 : 24
Ka anyị na- amụtakwu gbasara ihe ndị Chineke kere , ka anyị na- achọpụta na amamihe ya dị ukwuu .
Ndị mmadụ na- aga mụọ gbasara ihe ndị Chineke kere , lere ya anya mezikwuo ihe ndị nke ha rụpụtara , ma ọ̀ bụ ihe ndị dị obere ka ihe e ji akpọchi ihe ma ọ̀ bụ ihe ndị buru ibu ka ụgbọelu .
E kere anya anyị n’ ụzọ dị ịtụnanya
Ihe kacha egosi na Chineke nwere amamihe dị ukwuu bụ otú o si kee mmadụ .
Dị ka ihe atụ , chegodị gbasara otú nwa e bu n’ afọ si eto .
Ọ na- amalite n’ otu mkpụrụ ndụ nke ihe niile gbasara otú nwa ahụ ga- adị dị n’ ime ya .
Mkpụrụ ndụ ahụ na- ekewa ọtụtụ ụzọ ma yie ibe ha .
Mgbe oge ruru , mkpụrụ ndụ ndị ahụ na- amalite ịghọ ụdị mkpụrụ ndụ dị iche iche , dị ka nke na- emepụta ọbara , nke na- emepụta akwara , na nke na- emepụta ọkpụkpụ .
Ka oge na- aga , akụkụ ahụ́ dị iche iche na- amalite ịrụ ọrụ .
Naanị n’ ime ọnwa itoolu , mkpụrụ ndụ mbụ ahụ na- aghọ nwa ọhụrụ nwere ọtụtụ ijeri mkpụrụ ndụ .
Otú ahụ nwa nọ n’ afọ si eto gosiri na Chineke nwere ezigbo amamihe .
O meekwala ka ọtụtu ndị kweta na ihe otu onye so dee Baịbụl kwuru bụ eziokwu .
O kwuru , sị : “ M ga- eto gị n’ ihi na i kere m n’ ụzọ dị egwu , dịkwa ebube .
Ọrụ gị dị ebube . ”
—
Abụ Ọma 139 : 14
Olee otú amamihe Chineke si abara anyị uru ?
Onye Kere anyị ma ihe ga- eme ka obi na- atọ anyị ụtọ .
Ebe ọ bụ na o nwere amamihe dị ukwuu , ihe ọ na- agwa anyị na Baịbụl ga- abara anyị uru .
Dị ka ihe atụ , Baịbụl gwara anyị , sị : “ Na- agbaghara ibe unu kpamkpam . ”
(
Ndị Kọlọsi 3 : 13
) Ihe a Baịbụl kwuru ọ̀ bara uru ?
Ee .
Ndị dọkịta achọpụtala na mmadụ ịgbaghara onye mejọrọ ya nwere ike ime ka ọ na- ehi ụra nke ọma , belata ọbara mgbali elu , mee ka mmadụ ghara ịda mbà n’ obi , meekwa ka ọ ghara ịna-arịakarị ọrịa .
Chineke dị ka enyi hụrụ anyị n’ anya , onye na- enye anyị ndụmọdụ ndị ga- abara anyị uru mgbe niile .
(
2 Timoti 3 : 16 , 17
) Ọ̀ bụ na ị gaghị achọ ka ụdị onye a bụrụ enyi gị ?
CHINEKE NA- EKPE IKPE ZIRI EZI
“ Jehova hụrụ ikpe ziri ezi n’ anya . ”
ABỤ ỌMA 37 : 28
Chineke na- eme ihe ziri ezi mgbe niile .
N’ eziokwu , Baịbụl sịrị : “ Ya bụrụ Chineke ihe arụ ime ihe ọjọọ , ya bụrụ Onye Pụrụ Ime Ihe Niile ihe arụ ime ihe n’ ụzọ na- ezighị ezi . ”
(
Job 34 : 10
) Chineke na- ekpe ikpe ziri ezi .
Otu ọbụ abụ kwuru banyere Jehova , sị : “ Ị ga- ekpe ndị dị iche iche ikpe ziri ezi . ”
(
Abụ Ọma 67 : 4
) Ebe ọ bụ na “ Jehova na- ahụ ihe dị n’ obi , ” mmadụ agaghị ejili omume ihu abụọ megharịa ya anya .
Kama , ọ ma nke bụ́ eziokwu mgbe niile ma na- ekpe ikpe ziri ezi .
(
1 Samuel 16 : 7
) Ihe ọzọkwa bụ na Chineke na- ahụ ihe ọ bụla bụ́ ihe ọjọọ na ikpe na- ezighị ezi dị n’ ụwa .
O kwekwara nkwa na n’ oge na- adịghị anya , “ a ga- ebipụ ndị ajọ omume n’ ụwa . ”
—
Ilu 2 : 22
Ma , Chineke abụghị onyeikpe obi kpọrọ nkụ nke na- achọ onye ọ ga- ata ahụhụ .
Ọ na- eme ebere mgbe o kwesịrị ime ebere .
Baịbụl kwuru na “ Jehova dị ebere , na- emekwa amara . ”
Ọ na- emedịrị ndị mmehie ji obi ha niile chegharịa ebere .
Ọ̀ bụ na nke ahụ abụghị ikpe ikpe ziri ezi ?
—
Abụ Ọma 103 : 8 ;
2 Pita 3 : 9
Olee otú ikpe ziri ezi Chineke si abara anyị uru ?
Pita onyeozi kwuru , sị : “ Chineke adịghị ele mmadụ anya n’ ihu , kama ná mba ọ bụla , onye na- atụ egwu ya ma na- eme ezi omume bụ onye ọ na- anabata nke ọma . ”
(
Ọrụ Ndịozi 10 : 34 , 35
) Otú Jehova si ekpe ikpe ziri ezi na- abara anyị uru n’ ihi na ọ naghị ele mmadụ anya n’ ihu .
Anyị na Chineke nwere ike ịdị ná mma , ya ana-anabatakwa ofufe anyị na- efe ya n’ agbanyeghị ebe anyị si , otú anyị gụruru akwụkwọ ma ọ bụ ọkwà anyị .
Chineke anaghị ele mmadụ anya n’ ihu .
N’ ihi ya , o nwere ike imere anyị ihe ọma n’ agbanyeghị ebe anyị si , otú anyị gụruru akwụkwọ ma ọ bụ ọkwà anyị
Ihe mere Chineke ji nye anyị akọnuche bụ ka anyị ghọta otú o si ekpe ikpe ziri ezi , ka ọ baakwara anyị uru .
Baịbụl kọwara akọnuche dị ka iwu ‘ dị n’ obi mmadụ , ’ nke “ na- agba àmà ” ma ànyị na- eme ihe ọma ma ọ bụ ihe ọjọọ .
(
Ndị Rom 2 : 15
) Olee otú o si abara anyị uru ?
Ọ bụrụ
na anyị azụọ akọnuche anyị nke ọma , o nwere ike ime ka anyị ghara ime ihe ọjọọ ma ọ bụ kpee ikpe na- ezighị ezi .
Ọ bụrụkwa na anyị emee ihe na- adịghị mma , o nwere ike ime ka anyị chegharịa ma mee ihe maka ya .
Nke bụ́ eziokwu bụ na ọ bụrụ na anyị aghọta otú Jehova si ekpe ikpe ziri ezi , ọ ga- enyere anyị aka ịbịaru ya nso .
CHINEKE BỤ ỊHỤNANYA
“ Chineke bụ ịhụnanya . ”
1 JỌN 4 : 8
Chineke nwere ike na amamihe , na- ekpekwa ikpe ziri ezi .
Ma Baịbụl asịghị na ọ
ike , amamihe , ma ọ bụ ikpe ziri ezi .
Ọ sịrị na Chineke
ịhụnanya .
Gịnị mere o ji kwuo otú ahụ ?
Ọ bụ ike Chineke
ka o nwee ike ime ihe ndị ọ na- eme .
Amamihe ya na ikpe ziri ezi ya
na- eduzi
ihe ọ na- eme .
Ma ihe
na- akpali
ya ime ihe niile ọ na- eme bụ ịhụnanya .
Ihe niile ọ na- eme gosiri na ọ hụrụ anyị n’ anya .
Ọ bụ eziokwu na o nweghị ihe kọrọ Chineke , ịhụnanya o nwere mere o ji kee ndị mmụọ ozi bi n’ eluigwe na ụmụ mmadụ bi n’ ụwa , ndị ọ ga na- elekọta ma hụ n’ anya .
O kere ụwa a otú ọ ga- adị mma ka ụmụ mmadụ biri na ya .
Ọ ka na- ahụkwa ụmụ mmadụ n’ anya , ọ bụ ya mere o ji eme “ ka anyanwụ ya waara ndị ọjọọ na ndị ọma , na- emekwa ka mmiri zooro ndị ezi omume na ndị ajọ omume . ”
—
Matiu 5 : 45
Ihe ọzọkwa bụ na “ Jehova nwere obi ọmịiko dị ukwuu , na- emekwa ebere . ”
(
Jems 5 : 11
) Ọ na- ahụkwa ndị na- agba mbọ ka ha na ya dịrị ná mma n’ anya .
Chineke maara ha n’ otu n’ otu .
N’ eziokwu , ‘ ihe banyere
gị
na- emetụ ya n’ obi . ’
—
1 Pita 5 : 7
Olee otú ịhụnanya Chineke si abara anyị uru ?
Ọ bụrụ na anyị ahụ ka anyanwụ na- apụta n’ ụtụtụ , obi na- atọ anyị ụtọ .
Ọ na- eme anyị obi ụtọ ma anyị hụ ka nwatakịrị na- achị ọchị .
Obi na- adịkwa anyị ụtọ ma ọ bụrụ na anyị na ndị ezinụlọ anyị adịrị ná mma .
Ọ bụ eziokwu na anyị ka nwere ike ịdị ndụ ma ọ bụrụ na ihe ndị a adịghị , ma ọ ga- eme ka anyị na- enwekwu obi ụtọ ná ndụ .
Ekpere bụ ụzọ ọzọ anyị si erite uru n’ ịhụnanya Chineke .
Baịbụl kwuru , sị : “ Unu echegbula onwe unu banyere ihe ọ bụla , kama n’ ihe niile , jirinụ ekpere na ịrịọsi arịrịọ ike na inye ekele mee ka Chineke mara ihe unu na- arịọ . ”
Jehova chọrọ ka anyị bịakwute ya ma kọọrọ ya mkpa anyị niile , otú ahụ nna hụrụ nwa ya n’ anya na- achọ .
Ebe ọ bụ na ọ hurụ anyị n’ anya , o kwere anyị nkwa na ọ ga- enye anyị “ udo nke Chineke nke karịrị echiche niile . ”
—
Ndị Filipaị 4 : 6 , 7
Ihe ndị a anyị kwuru gbasara àgwà Chineke ndị pụtara ìhè , ya bụ , ike , amamihe , ikpe ziri ezi , na ịhụnanya ya , ò meela ka ị matakwuo ya nke ọma ?
Iji nyere gị aka ịhụkwu Chineke n’ anya , anyị na- agba gị ume ka ị gụọ isiokwu ndị na- esonụ ka ịhụ ihe ndị Chineke mere n’ oge gara aga , nakwa ihe ndị ọ ga- emere gị n’ ọdịnihu .
Ọ bụ Jehova kacha ike , mara ihe ma na- ekpe ikpe ziri karịa onye ọ bụla .
Ma , àgwà ya nke kacha amasị anyị bụ ịhụnanya
Olee Ihe Ndị Chineke Merela ?
Ihe ga- enyere gị aka ịmata mmadụ nke ọma bụ ịmata ihe ndị onye ahụ merela nakwa nsogbu ndị o dirila .
Ọ bụkwa otú ahụ ka ọ dị , ọ bụrụ na anyị chọrọ ịmata onye Chineke bụ́ nke ọma , anyị kwesịrị ịmụ gbasara ihe ndị o merela n’ oge gara aga .
Nke ahụ ga- enyere anyị aka ịmata otú ihe ndị o mere nwere ike isi bara anyị uru ugbu a nakwa n’ ọdịnihu .
CHINEKE KERE IHE NIILE MAKA ỌDỊMMA ANYỊ
Ọ bụ Jehova Chineke kere ihe niile .
A na- ahụkwa “ àgwà ya ndị a na- apụghị ịhụ anya .
.
.
nke ọma malite mgbe e kere ụwa gaa n’ ihu , n’ ihi na a na- aghọta ha site n’ ihe ndị e kere eke . ”
(
Ndị Rom 1 : 20
) “ Ọ bụ ya bụ Onye ji
ya kee ụwa , Onye jikwa
amamihe
ya mee ka elu ala guzosie ike , Onye jikwa
nghọta
ya setịa eluigwe . ”
(
Jeremaya 10 : 12
) Ihe ndị Chineke kere eke na- egosị na ọ hụrụ anyị n’ anya .
Otú Chineke si kee anyị “ n’ onyinyo ya ” gosiri na o kere anyị n’ ụzọ pụrụ iche .
(
Jenesis 1 : 27
) Ihe ọ pụtara bụ na o kere anyị otú anyị ga- enweli ike ịna-akpatụ ọmarịcha àgwà ndị o nwere .
O kere anyị ka anyị nwee ike ịghọta otú o si ele ihe anya na ihe ndị na- amasị ya .
Ọ bụrụ na anyị ejisie ike na- eme ihe ndị a , anyị ga na- enwe ezigbo obi ụtọ ná ndụ .
Ihe ọzọkwa bụ na anyị nwere ike ịbụ enyi ya .
Ihe ndị Chineke kere n’ ụwa na- egosị na ihe gbasara anyị na- emetụ ya n’ obi .
Pọl onyeozi kwuru na Chineke ‘ ahapụghị onwe ya n’ enweghị ihe àmà , ebe o mere ihe ọma , na- enye anyị mmiri ozuzo site n’ eluigwe , na oge mkpụrụ ji amị , na- enyekwa anyị nri n’ ụba , na- emekwa ka anyị nwee obi ụtọ . ’
(
Ọrụ Ndịozi 14 : 17
) Ọ bụghị naanị ihe ndị dị anyị mkpa iji dị ndụ ndụ ka Chineke nyere anyị .
O nyere anyị ọtụtụ ihe ndị ọzọ , n’ ụdị ha dị iche iche , ka ndụ nwee ike ịna-atọ anyị ụtọ .
Ma , e nwekwara ọtụtụ ihe ndị ọzọ o bu n’ obi imere anyị .
Jehova kere ụwa a ka ụmụ mmadụ biri na ya ruo mgbe ebighi ebi .
Baịbụl kwuru , sị : “ Ụwa ka o nyere ụmụ mmadụ , ” nakwa na ‘ o keghị ya n’ efu , ọ kpụrụ ya ka e biri n’ ime ya . ’
(
Abụ Ọma 115 : 16 ;
Aịzaya 45 : 18
) Ole ndị ga- ebi n’ ụwa a , afọ ole ka ha ga- ebi na ya ?
“ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
—
Abụ Ọma 37 : 29
Ọ bụ ya mere na mgbe Jehova kere nwoke mbụ na nwaanyị mbụ bụ́ Adam na Iv , o tinyere ha na paradaịs ka ha “ na- akọ ihe na ya ma na- elekọta ya . ”
(
Jenesis 2 : 8 ,
15
) O nyere ha ọrụ abụọ na- eme obi ụtọ .
Ọ sịrị ha : “ Mụọnụ ọmụmụ , baanụ ụba ma jupụta ụwa , meekwanụ ka ọ dịrị n’ okpuru unu . ”
(
Jenesis 1 : 28
) N’ oge ahụ , Adam na Iv nwere olileanya ịdị ndụ ebighị ebi n’ ụwa .
Ma , ọ dị mwute na ha nupụụrụ Chineke isi si otú ahụ tụfuo ọmarịcha ohere ha nwere iso ná “ ndị ezi omume ga- enweta ụwa . ”
Ma , anyị ga- emecha hụ na ihe a ha mere agbanweghị ihe Jehova bu n’ obi kee anyị .
Ka anyị burugodị ụzọ tụlee ihe ọzọ Chineke merela .
CHINEKE NYERE ANYỊ OKWU YA
A na- akpọ Baịbụl Okwu Chineke .
Gịnị mere Chineke ji nye anyị Baịbụl ?
Ihe kacha mkpa mere o ji nye anyị ya bụ ka anyị mụtakwuo gbasara ya .
(
Ilu 2 : 1-5
) N’ eziokwu , Baịbụl anaghị aza ajụjụ niile anyị nwere gbasara Chineke .
O nweghịkwanụ akwụkwọ nwere ike ịza ha niile .
(
Ekliziastis 3 : 11
) Ma , ihe niile dị na Baịbụl na- enyere anyị aka ịmata Chineke .
Anyị na- esi na ya amata onye ọ bụ , otú o si emeso ụmụ mmadụ ihe , ihe mmadụ ga- eme ka ya na Chineke dịrị ná mma na ihe ọ ga- abụ mmadụ mee ya na ya agaghị adị ná mma .
(
Abụ Ọma 15 : 1-5
) Anyị na- esikwa na ya amata otú anyị ga- esi na- efe ya , otú anyị kwesịrị isi na- akpa àgwà , na otú anyị ga- esi na- ele ihe onwunwe anya .
Ihe kacha enyere anyị aka ịmata ụdị onye Chineke bụ bụ ihe ndị Ọkpara ya bụ́ Jizọs Kraịst mere na ihe ndị o kwuru e dere na Baịbụl .
—
Jọn 14 : 9
Ihe ọzọ mere Jehova ji nye anyị Baịbụl bụ ka anyị nwee ike ịmata ihe ndị anyị ga- eme ka anyị na- enwe obi ụtọ ná ndụ .
Na Baịbụl , Jehova gwara anyị otú ezinụlọ anyị ga- esi na- enwe obi ụtọ , otú ihe anyị nwere ga- esi na- eju anyị afọ , nakwa otú anyị ga- esi ghara ịna-echegbu onwe anyị .
Dị ka anyị ka ga- ahụ n’ akwụkwọ a , Baịbụl zara ajụjụ ndị kacha mkpa ná ndụ .
Ajụjụ ndị dị ka : Gịnị mere ahụhụ ji ju n’ ụwa a ?
Olee otú ọdịnihu ga- adị ?
Ọ kọwakwara ihe Chineke merela iji hụ na ihe o bu n’ obi kee ụwa ga- emezu .
E nwekwara ọtụtụ ihe ndị ọzọ gosiri na Baịbụl bụ akwụkwọ pụrụ iche , nakwa na ọ bụ naanị Chineke ga- enyeli anyị ụdị akwụkwọ a .
Ọ bụ ihe dị ka ụmụ nwoke iri anọ dere Baịbụl , o wekwara ha ihe dị ka otu puku afọ na narị isii iji dee ya .
N’ agbanyeghị nke ahụ , ihe ha niile dere kwekọrọ , n’ ihi na ọ bụ Jehova nwe ihe e dere na ya .
(
) Baịbụl adịghị ka akwụkwọ ndị ọzọ e dere n’ oge ochie .
Ihe ndị e dere na ya ka dịkwa otú ha dị n’ agbanyeghị na ọ dịla anya e dere ha .
Ọtụtụ puku akwụkwọ mpịakọta ndị e ji dee Baịbụl n’ oge ochie a ka nwere taa gosiri na nke a bụ eziokwu .
Ihe ọzọkwa bụ na Baịbụl ka dịkwa taa n’ agbanyeghị mbọ niile ndị mmadụ gbarala ka a ghara ịsụgharị ya , ikesa ya ma ọ bụ ịgụ ya .
Ọ bụ ya bụ akwụkwọ a kacha asụgharị ma na- ekesa n’ ụwa taa .
Otú a Baịbụl si ka dịrị taa gosiri na “ okwu Chineke anyị ga- adịgide ruo mgbe ebighị ebi . ”
—
Aịzaya 40 : 8
JEHOVA MERE KA OBI SIE ANYỊ IKE NA Ọ GA- EMEZU NZUBE YA
Ihe ọzọ bụ na Chineke mere ihe pụrụ iche mere ka obi sie anyị ike na ọ ga- emezu nzube ya .
Dị ka anyị kwuru na mbụ , Chineke kere ụmụ mmadụ ka ha biri n’ ụwa ruo mgbe ebighị ebi .
Mgbe Adam kpachaara anya mehie Chineke , ọ tụfuru ohere ya na ụmụ ọ ga- amụta nwere ịdị ndụ ebighị ebi .
Baịbụl kwuru , sị : “ N’ ihi ya , dị nnọọ ka mmehie si n’ aka otu mmadụ bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
(
Ndị Rom 5 : 12
) Isi ahụ Adam nupụụrụ Chineke mere ka o yie ka ihe Chineke bu n’ obi kee ụmụ mmadụ agaghị emezu .
Olee ihe Jehova mere maka ya ?
A na- ahụ àgwà Jehova n’ ihe niile ọ na- eme .
Ebe ọ bụ na ọ na- ekpe ikpe ziri ezi , o mere ka ha buru ihe ha metara .
Ma , o mere ka ụmụ ha ga- amụta
nwee olileanya .
Jehova ji amamihe ya kpebie ihe ọ ga- eme gbasara ihe ahụ merenụ , ọ bụ ya mere o ji kwuo ozugbo ihe ọ ga- eme iji mezie ya .
(
Jenesis 3 : 15
) Ọ bụ Jizọs Kraịst bụ́ Ọkpara Chineke ka Chineke ga- eji gbapụta ụmụ mmadụ n’ aka mmehie na ọnwụ .
Olee ihe ọ ga- eme iji gbapụta ụmụ mmadụ ?
Ihe Chineke mere iji gbapụta ụmụ mmadụ n’ aka mmehie Adam bụ na o zitere Jizọs n’ ụwa ka ọ kụziere ụmụ mmadụ ihe ha ga- eme ka ha nweta ndụ , nakwa ka ‘ o nye mkpụrụ obi ya ka ọ bụrụ ihe mgbapụta n’ ọnọdụ ọtụtụ mmadụ . ’
*
(
Matiu 20 : 28 ;
Jọn 14 : 6
) Ihe mere Jizọs ji ruo eruo ịgbapụta ụmụ mmadụ bụ n’ ihi na o zuru okè otú ahụ Adam zuru na mbụ .
Ma , Jizọs adịghị ka Adam n’ ihi na ọ nọgidere na- erubere Chineke isi , ọbụna ruo ọnwụ .
Ebe ọ bụ na o nweghị ihe Jizọs metara ọ ga- eji anwụ , Jehova kpọlitere ya n’ ọnwụ , ya alaghachi eluigwe .
Jizọs mere ihe Adam na- emelighị , ya bụ , ime ka ụmụ mmadụ niile na- erubere Chineke isi biri n’ ụwa ruo mgbe ebighị ebi .
“ N’ ihi na ebe ọ bụ na e mere ka ọtụtụ mmadụ ghọọ ndị mmehie site ná nnupụisi nke otu onye ahụ , otú ahụkwa ka a ga- eme ka ọtụtụ mmadụ ghọọ ndị ezi omume site ná nrubeisi nke otu onye ahụ . ”
(
Ndị Rom 5 : 19
) Jehova ga- emezu ihe o bu n’ obi , ya bụ , ime ka ụmụ mmadụ biri n’ ụwa ruo mgbe ebighị ebi n’ ihi àjà Jizọs ji ndụ ya chụọ .
Ihe Chineke mere gbasara nnupụisi Adam mere ka anyị ghọtakwuo ụdị onye ọ bụ .
Anyị aghọtala na o nweghị ihe ga- eme ka Jehova ghara ime ihe ahụ o bu n’ obi .
Ihe o kwuru ‘ ga- emezu . ’
(
Aịzaya 55 : 11
) Anyị na- aghọtakwa na Jehova hụrụ anyị n’ anya nke ukwuu .
“ Ọ bụ site n’ ihe a ka e mere ka ịhụnanya Chineke pụta ìhè n’ ebe anyị nọ , n’ ihi na Chineke zitere Ọkpara ọ mụrụ naanị ya n’ ụwa ka anyị nwee ike inweta ndụ site n’ aka ya .
Ịhụnanya ahụ si otú a dịrị , ọ bụghị na ọ bụ anyị hụrụ Chineke n’ anya , kama na ọ bụ ya hụrụ anyị n’ anya wee zite Ọkpara ya ka ọ bụrụ àjà ime udo maka mmehie anyị . ”
—
1 Jọn 4 : 9 , 10
Chineke ‘ azọghị ọbụna Ọkpara nke ya kama o nyefere ya maka anyị niile . ’
N’ ihi ya , obi siri anyị ike na Chineke ‘ ga- eji obiọma nye anyị ihe niile ọzọ . ’
(
Ndị Rom 8 : 32
) Olee ihe Chineke kwere anyị ná nkwa ?
Ị ga- achọpụta ya ma ị gụọ isiokwu ndị na- esonu .
Jehova kere ụmụ mmadụ ka ha dịrị ndụ ebighị ebi n’ ụwa .
O nyere anyị Baịbụl ka anyị nwee ike ịmụta banyere ya .
Jehova ji Jizọs Kraịst gbapụta anyị , si otú ahụ mee ka nzube ya mezuo
Olee Ihe Ndị Chineke Ga- eme ?
Ọ bụrụ na ị nọ ná nsogbu , ọ̀ bụ na ị gaghị achọ ka enyi gị bịa nyere gị aka ?
Ọ bụ ya mere ụfọdụ ndị ji asị na Chineke abụghị enyi ha n’ ihi na ha chere na o nweghị ihe ọ na- eme iji nyere ha aka .
Ma nke bụ́ eziokwu bụ na e nweela ọtụtụ ihe Chineke mere iji nyere anyị aka , e nwekwara ihe ndị ọ ga- eme gbasara nsogbu ndị anyị na- enwe taa .
Olee ihe ndị Chineke ga- eme ?
Ọ GA- EME KA IHE ỌJỌỌ NIILE KWỤSỊ
Ihe Chineke ga- eme ka ihe ọjọọ niile kwụsị bụ ibibi onye ihe ọjọọ niile si n’ aka .
Baịbụl gwara anyị onye o si n’ aka .
Ọ sịrị : “ Ụwa dum dị n’ aka ajọ onye ahụ . ”
(
1 Jọn 5 : 19
) O nweghị onye ọzọ bụ́ “ ajọ onye ahụ ” ma ọ́ bụghị onye ahụ Jizọs kpọrọ “ onye na- achị ụwa a , ” ya bụ , Setan .
(
Jọn 12 : 31
) Ọ bụ ya na- eme ka ụmụ mmadụ na- eme ihe ọjọọ ndị juru n’ ụwa taa .
Gịnị ka Chineke ga- eme gbasara ya ?
Jehova Chineke ga- eji Ọkpara ya bụ́ Jizọs Kraịst “ mee ka ọ ghara ịdị bụ́ onye ahụ nke nwere ikike ịkpata ọnwụ , ya bụ , Ekwensu . ”
(
Ndị Hibru 2 : 14 ;
1 Jọn 3 : 8
) Ihe Baịbụl kwuru gosiri na Ekwensu n’ onwe ya ma na “ o nwere oge dị mkpirikpi . ”
(
Mkpughe 12 : 12
) Chineke ga- ebibikwa ndị niile na- eme ihe ọjọọ .
—
Abụ Ọma 37 : 9 ;
Ọ GA- EME KA ỤWA GHỌỌ PARADAỊS
Chineke mechaa ka ihe ọjọọ niile kwụsị n’ ụwa , ọ ga- emezuzi nzube ya , ya bụ , ime ka ụmụ mmadụ zuru okè biri na paradaịs ruo mgbe ebighị ebi .
Olee ihe ndị anyị na- atụ anya na Chineke ga- emere anyị n’ oge ahụ ?
A ga- enwe udo na obi iru ala .
“ Ma ndị dị umeala n’ obi ga- enweta ụwa , ha ga- enwekwa obi ụtọ dị ukwuu n’ ihi udo nke zuru ebe niile . ”
—
Abụ Ọma 37 : 11
A ga- enwe nri na- edozi ahụ́ n’ ụwa niile .
“ Ọka ga- ejupụta n’ elu ụwa ; Ọ ga- ejubiga ókè n’ elu ugwu dị iche iche . ”
—
Abụ Ọma 72 : 16
A ga- enwe ụlọ ndị mara mma na ọrụ ndị na- eme obi ụtọ .
“ Ha ga- ewu ụlọ , biri n’ ime ha ; ha ga- akọkwa ubi vaịn , rie mkpụrụ ha .
.
.
.
Ndị m họọrọ ga- eji ihe aka ha rụpụtara mee ihe n’ uju . ”
—
Aịzaya 65 : 21 , 22
Ọ̀ na- agụ gị agụụ ịhụ mgbe ihe ndị a ga- emezu ?
N’ oge na- adịghị anya , ha ga- emezu .
Ọ GA- EME KA ỌRỊA NA ỌNWỤ GHARAZIE ỊDỊ
Anyị niile na- arịa ọrịa ma na- anwụ anwụ taa .
Ma n’ oge na- adịghị anya , ihe ndị a agaghịzi adị .
N’ ihi àjà Jizọs ji ndụ ya chụọ , Chineke ga- eme “ ka e wee ghara ibibi onye ọ bụla nke nwere okwukwe na [ Jizọs ] , kama ka o nwee ndụ ebighị ebi . ”
(
Jọn 3 : 16
) Olee ihe ga- eme mgbe ahụ ?
Ọrịa agaghịzi adị .
“ Ọ dịghị onye bi na ya nke ga- asị : ‘ Ana m arịa ọrịa . ’
Ndị bi n’ ala a ga- abụ ndị a gbaghaara njehie ha . ”
—
Aịzaya 33 : 24
Ọnwụ agaghịzi adị .
“ Ọ ga- eloda ọnwụ ruo mgbe ebighị ebi , Ọkaakaa Onyenwe anyị Jehova ga- ehichapụkwa anya mmiri n’ ihu niile . ”
—
Aịzaya 25 : 8
Ụmụ mmadụ ga- adị ndụ ebighị ebị .
“ Onyinye nke Chineke na- enye bụ ndụ ebighị ebi site n’ aka Kraịst Jizọs Onyenwe anyị . ”
—
Ndị Rom 6 : 23
A ga- akpọlite ndị nwụrụ anwụ .
“ A gaje inwe mbilite n’ ọnwụ nke ma ndị ezi omume ma ndị ajọ omume . ”
(
Ọrụ Ndịozi 24 : 15
) Ndị nwụrụ anwụ ga- eso rite uru n’ ihe mgbapụta ahụ Chineke nyere anyị .
Olee otú Chineke ga- esi mezuo ihe ndị a niile ?
Ọ GA- EME KA E NWEE ỌCHỊCHỊ ZURU OKÈ
Chineke ga- eji Alaeze eluigwe ya , nke Jizọs Kraịst bụ eze ya , mee ka ihe o bu n’ obi gbasara ụmụ mmadụ na ụwa mezuo .
(
Abụ Ọma 110 : 1 , 2
) Ọ bụ ọchịchị , ma ọ bụ alaeze ahụ ka Jizọs kụziiri ndị na- eso ụzọ ya ka ha kpee ekpere gbasara ya , sị : “ Nna anyị nke bi n’ eluigwe , .
.
.
ka alaeze gị bịa . ”
—
Matiu 6 : 9 , 10
Alaeze Chineke ga- achị ụwa niile ma mee ka ahụhụ ụmụ mmadụ na- ata gharazie ịdị .
Alaeze a bụ ọchịchị kacha mma ụmụ mmadụ nwere ike inwe .
Ọ bụ ya mere Jizọs ji jiri ike ya niile kwusaa “ ozi ọma alaeze ahụ ” mgbe ọ nọ n’ ụwa ma gwa ndị na- eso ụzọ ya ka ha mee otú ahụ .
—
Matiu 4 : 23 ;
24 : 14
Ọ bụ n’ ihi na Jehova Chineke hụrụ anyị n’ anya mere o ji kwe nkwa na ọ ga- emere anyị ihe ndị a niile .
Ọ̀ bụ na ihe a agaghị eme ka ị chọọ ịbịaru ya nso ?
Olee uru ịbiaru ya nso ga- abara gị ?
Ị ga- amata ya n’ isiokwu na- esonu .
Chineke ga- eme ka ọrịa na ọnwụ gharazie ịdị .
Ọ ga- emekwa ka Alaeze ya chịwa ụwa niile , ka ụmụ mmadụ dịrị n’ otu , meekwa ka ụwa ghọọ paradaịs
Ugbu a , o doro anya na anyị amatala azịza ajụjụ bụ́ : Ònye Bụ Chineke ?
Anyị esila na Baịbụl mụta na aha ya bụ Jehova nakwa na àgwà ya kacha pụta ìhè bụ ịhụnanya .
Anyị tụlekwara ihe ndị o meerela anyị nakwa ihe ndị ọ ka ga- emere anyị .
Ọ bụ eziokwu na e nwere ọtụtụ ihe ndị anyị ga- amụtakwu banyere Chineke , ma olee uru ịmụta ihe ndị ahụ ga- abara gị ?
Jehova kwere nkwa na “ ọ bụrụ na ị chọọ ya , ọ ga- ekwe ka ị chọta ya . ”
(
1 Ihe E Mere 28 : 9
) Chegodị uru ị ga- erite ma ị gbalịa ka ị mata onye Chineke bụ ma mata ya .
Gị na ya ga- enwe “ mmekọrịta chiri anya . ”
(
Abụ Ọma 25 : 14
) Olee uru ịbụ enyi Chineke ga- abara gị ?
Ị ga- enwe ezigbo obi ụtọ .
Baịbụl kwuru na Jehova bụ “ Chineke bụ́ onye obi ụtọ . ”
(
1 Timoti 1 : 11
) Ọ bụrụ na gị na ya adịrị ná mma , gị ana-eṅomikwa ya , ọ ga- eme ka i nwee ezigbo obi ụtọ , obi eruo gị ala , ahụ́ agbasiekwa gị ike .
(
Abụ Ọma 33 : 12
) Ị ga na- enwekwa obi ụtọ ná ndụ gị ma ọ bụrụ na i zere ihe ndị ga- akpatara gị nsogbu , na- akpa àgwà dị mma ma gbalịakwa na- eme ka gị na ndị ọzọ na- adị ná mma .
N’ eziokwu , ị ga- ahụ na ihe otu ọbụ abụ kwuru bụ eziokwu .
Ọ sịrị : “ Ịbịaru Chineke nso dị m mma . ”
—
Ọ ga na- elekọta gị nke ọma .
Jehova kwere ndị na- efe ya nkwa , sị : “ M ga- enye gị ndụmọdụ , anya m ga- adị n’ ebe ị nọ . ”
(
Abụ Ọma 32 : 8
) Nke ahụ pụtara na Jehova na- elekọta ndị na- efe ya ma na- egboro ha mkpa ha n’ otu n’ otu .
(
Abụ Ọma 139 : 1 , 2
) Ọ bụrụ na gị na Jehova adịrị ná mma , ị ga- ahụ na o nweghị mgbe ọ ga- ahapụ gị .
Ọdịnihu gị ga- adị mma .
Ọ bụghị naanị na Chineke ga- eme ka ị na- enwe obi ụtọ ná ndụ , kamakwa , ọ ga- eme ka i nwee ọdịnihu magburu onwe ya .
(
Aịzaya 48 : 17 , 18
) Baịbụl kwuru , sị : “ Iji nweta ndụ ebighị ebi , ọ dị ha mkpa ịmata gị nke ọma , onye naanị ya bụ ezi Chineke , matakwa onye i zitere , bụ́ Jizọs Kraịst . ”
(
) N’ oge a nsogbu juru ebe niile , olileanya Chineke na- enye anyị dị ka arịlịka nke ga- eme ka anyị ‘ guzosie ike . ’
—
Ndị Hibru 6 : 19
Ihe ndị a bụ uru ole na ole anyị ga- erite ma anyị mara Chineke nke ọma ma bụrụ enyi ya .
Anyị na- agba gị ume ka ị gaa na jw .
org , ma ọ bụkwanụ gị agakwuru Onyeàmà Jehova ọ bụla ma ị chọọ ịmatakwu gbasara Chineke na ihe ndị ọ ga- eme n’ ọdịnihu .
I Nwere Ike Ịbụ Enyị Chineke
ỤFỌDỤ NDỊ NA- ECHE NA .
.
.
Chineke enwechaghị mmasị n’ ebe anyị nọ , na ọ dị elu , dị nsọ , nakwa na anyị enweghị ike ịbịaru ya nso .
IHE BAỊBỤL KWURU
“ Bịaruonụ Chineke nso , ọ ga- abịarukwa unu nso . ”
—
“ Na- atụkwasịnụ ya nchegbu unu niile , n’ ihi na ihe banyere unu na- emetụ ya n’ obi . ”
—
OLEE IHE Ị GA- EME KA Ị BỤRỤ
ENYI CHINEKE ?
Na- akọrọ ya mkpa gị .
—
Abụ Ọma 145 : 18 , 19
Na- ege ya ntị .
—
Na- eme ihe ọ gwara gị .
—
Ilu 3 : 5 , 6
Adala mbà ná mbọ ị na- agba ka gị na Chineke bụrụ enyi .
—
Matiu 7 : 7 , 8
Ụlọ Nche , Nke 2 2019
Ndụ A Ò Nwere Isi ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na donate .
jw .
org .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị N’ ụlọ Nche A
Mgbe Ọ Dị Ka Ị Gaghịzi Edili Nsogbu Gị
Dị ka ihe atụ , mgbe otu ajọ ifufe bibiri ihe niile otu nwaanyị aha ya bụ Sally
*
bi n’ Amerịka nwere , o kwuru , sị : “ Ihe a mere m karịrị m .
Ọtụtụ mgbe , ọ na- adị m ka agaghịzi m edili ya . ”
Ọ bụrụkwanụ na mmadụ nwụnahụrụ gị ?
Otu nwaanyị bi n’ Ọstrelia aha ya bụ Janice kwuru , sị : “ Mgbe ụmụ m ndị nwoke abụọ nwụrụ , ndụ m ghasasịrị , ike ụwa agwụkwa m .
M rịọrọ Chineke , sị : ‘ Agaghịzi m edili ihe a .
Hapụ m ka m nwụọ .
Achọghịzi m ịdị ndụ . ’ ”
Obi gbawara otu nwoke aha ya bụ Daniel mgbe ọ chọpụtara na nwunye ya na- agba n’ èzí .
O kwuru , sị : “ Mgbe nwunye m kwuru na ya gbara n’ èzí , ọ dị m ka à mara m mma n’ obi .
Obi gbawara m .
Ihe a nyere m nsogbu ruo ọtụtụ ọnwa . ”
a , a ga- atụle ihe mere na ike ụwa ekwesịghị ịgwụ gị , ọ bụrụgodị na
Ọdachi ndị na- emere onwe ha emee
Mmadụ anwụnahụ gị
Di ma ọ bụ nwunye gị agbaa n’ èzí
Ezigbo ọrịa ji gị
Nsogbu mere ka ọ dị gị ka gị nwụọ
Ka anyị bidogodị na nke mbụ .
Olee ihe ga- enyere anyị aka ma e nwee ọdachi ?
Mgbe Ọdachi Ndị Na- emere Onwe Ha Mere
Ọ BỤRỤ na e nwetụla mgbe ọdachi na- emere onwe ya kpara gị aka , ị ga- aghọta otú ọ na- adị ndị o mere .
Ọ na- eri ha ọnụ , dị ha ka ọ̀ bụ ná nrọ .
Ha na- anọ ná mgbagwoju anya , na- echegbu onwe ha , ụjọ ana-atụkwa ha .
Ike ụwa na- agwụ ọtụtụ ndị o merela nke na ọ na- adị ha ka ọnwụ bịa gburu ha .
Ọ bụrụ na ọdachi na- emere onwe ya bibiri ihe niile i nwere , o nwekwara ike ịdị gị ka ị gaghị edili ya .
O nwedịrị ike ime ka ị malite iche na ndụ ị dị enweghịzi isi .
Ma , Baịbụl na- egosi na nke gị
agwụbeghị ,
nakwa na e nwere ezigbo ihe mere obi ji kwesị isi gị ike na ihe ga- adị mma n’ ọdịnihu .
IHE BAỊBỤL NA- AKỤZI NA- EME KA NDỤ MMADỤ NWEE ISI
Ekliziastis 7 : 8
kwuru , sị : “ Njedebe okwu dị mma karịa mmalite ya . ”
Ọ bụrụ na ọdachi na- emere onwe ya akpaa gị aka ọjọọ , o nwere ike ịdị gị mgbe ahụ o mere ọhụrụ ka olileanya adịghịzi .
Ma , ọ bụrụ na i jisie ike die ya ma na- eme ihe ndị i kwesịrị ime , ihe ga- aka mma .
Baịbụl kwuru na e nwere oge ‘ a na- agakwaghị anụ mkpu ákwá ma ọ bụ mkpu arịrị . ’
(
Aịzaya 65 : 19
) Ihe a ga- emezu n’ Alaeze Chineke , mgbe a ga- eme ka ụwa ghọọ paradaịs .
(
Abụ Ọma 37 : 11 ,
29
) Ọdachi ndị na- emere onwe ha agaghịkwa eme ọzọ .
Obi mgbawa na nsogbu niile ọ kpataara ndị mmadụ agaghịzi adị n’ ihi na Chineke Pụrụ Ime Ihe Niile kwere nkwa na “ a gaghị echeta ihe mbụ niile , ha agaghị abatakwa n’ obi . ”
—
Aịzaya 65 : 17
.
Chegodị ihe a : Onye kere ihe niile ahaziela ‘ ime ka anyị nwee ọdịnihu na olileanya , ’ ya bụ , ka anyị biri n’ Alaeze Chineke mgbe nsogbu na- agaghịzi adị .
(
Jeremaya 29 : 11
) Ịmata ihe a ò nwere ike inyere gị aka ?
Sally , nwaanyị ahụ e kwuru okwu ya n’ isiokwu nke mbụ kwuru , sị : “ Ichetara onwe gị ihe ndị mara ezigbo mma Alaeze Chineke ga- emere anyị n’ ọdịnihu ga- enyere gị aka ichefu ihe ndị merela eme na idi nsogbu ndị gị na ha na- alụ ugbu a . ”
Gbalịa mụtakwuo ihe Alaeze Chineke ga- emere ụmụ mmadụ n’ oge na- adịghị anya .
Ime otú ahụ ga- eme ka obi sie gị ike na n’ agbanyeghị ihe ọdachi ndị na- emere onwe ha kpataarala gị , ndụ ị dị ka nwere isi .
Ọ ga- emekwa ka ị na- atụsi anya ike mgbe ọdachi ndị na- emere onwe ha na- agaghịzi adị .
Ma , ka ọ dị ugbu a , ihe Baịbụl kwuru ga- enyere gị aka idi ihe ọdachi na- emere onwe ha kpataara gị .
Lee ụfọdụ amaokwu Baịbụl nwere ike inyere gị aka .
Mgbe Mmadụ Nwụnahụrụ Gị
Ọ BỤRỤ na o nweela mgbe mmadụ nwụnahụrụ gị , o nwekwara ike ịdị gị otú ahụ ọ dị nwaanyị a .
O nwere ike ịna-ewute gị , owu ana-ama gị , ike ụwa ana-agwụkwa gị .
O nwekwara ike ime ka iwe na- eju gị obi , obi ana-ama gị ikpe , ụjọ ana-atụkwa gị .
O nwedịrị ike ịbụ na o meela ka ị na- eche ma ndụ ị dị ọ̀ ka nwere isi .
Ma , buru n’ uche na ọ bụghị ihe ọjọọ iru uju ma mmadụ nwụnahụ gị .
Ọ na- egosi na ị hụrụ onye ahụ n’ anya .
Ma , ò nwere ihe nwere ike inyere gị aka ?
IHE NYEERE ỤFỌDỤ NDỊ AKA
Ọ bụ eziokwu na o nwere ike ịdị ka ị gaghị edili ya , ihe ndị a nwere ike inyere gị aka :
ECHELA NA I KWESỊGHỊ IRU UJU
Otú otu onye si eru uju nwere ike ịdị iche n’ otú onye ọzọ si eru , oge ha ga- eruru ya nwekwara ike ịdị iche .
N’ agbanyeghị otú mmadụ si eru uju , ibe ákwá nwere ike inyere ya aka inwetatụ onwe ya .
Vanessa anyị kwuburu gbasara ya sịrị : “ Ọ na- abụ o rujuo m obi , mụ ebee ákwá .
Ọ na- eme ka m nwetatụ onwe m . ”
Mgbe nwanne otu nwaanyị aha ya bụ Sofía nọkatara nwụọ , o kwuru , sị : “ Ọ na- abụ m cheta ya , mụ ebee ezigbo ákwá .
Ọ na- adị ka ebe e mepere ọnyá dị mmadụ n’ ahụ́ , na- ehicha ya .
Ọ na- afụ ezigbo ụfụ , ma ọ na- eme ka ọnyá ahụ laa . ”
NA- EKWU OTÚ OBI DỊ GỊ
O doro anya na o nwere mgbe ụfọdụ ị ga- achọ ịnọrọ onwe gị .
Ma , iru uju abụghị ihe mmadụ ga- ebuli
naanị ya .
Mgbe nna otu nwa okorobịa aha ya bụ Jared nwụrụ , ọ sịrị : “ M gwara ndị ọzọ otú obi dị m .
M nwere obi ụtọ na m gwara ha n’ agbanyeghị na amaghị m ma hà ghọtara ihe m kwuru . ”
Janice e kwuru gbasara ya n’ isiokwu nke mbụ kwuru uru ọzọ mmadụ ikwu otú obi dị ya bara .
Ọ sịrị : “ Ịkọrọ ndị ọzọ otú obi dị m nyeere m ezigbo aka .
O mere ka m mata na e nwere ndị ghọtara nsogbu m . ”
KWE KA NDỊ ỌZỌ NYERE GỊ AKA
Otu dọkịta kwuru , sị : “ Ọ bụrụ na ndị mmadụ nwụnahụrụ ekwe ka ndị enyi ha na ndị ezinụlọ ha nyere ha aka mgbe onye ahụ ka nwụrụ ọhụrụ , ọ ga- enyere ha aka ịna-edi nsogbu dị iche iche ọnwụ onye ahụ nwere ike ịkpatara ha . ”
Gwa ndị enyi gị ihe ị chọrọ ka ha meere gị n’ ihi na ha nwere ike ịchọ inyere gị aka , ma ha amaghị otú ha ga- esi eme ya .
—
Ilu 17 : 17
BỊARUKWUO CHINEKE NSO
Otu nwaanyị aha ya bụ Tina kwuru , sị : “ Mgbe ọrịa kansa gburu di m na mberede , enweghịzi m ike ịkọrọ ya otú obi dị m .
N’ ihi ya , ọ bụzi Chineke ka m na- akọrọ ihe niile .
Ihe mbụ m na- eme n’ ụbọchị bụ ikpe ekpere ka o nyere m aka n’ ụbọchị ahụ .
Chineke nyeere m aka otú m na- atụghị anya ya . ”
E nwere otu nwa agbọghọ dị afọ iri abụọ na abụọ mgbe nne ya nwụrụ .
Aha ya bụ Tarsha .
O kwuru , sị : “ Ịgụ Baịbụl kwa ụbọchị kasiri m obi .
O mere ka m na- eche gbasara ihe ndị ga- agba m ume . ”
WERE YA NA Ị NA- AHỤ MGBE A KPỌLITERE ONYE NWỤNAHỤRỤ GỊ
Tina anyị kwuburu gbasara ya sịrị : “ Mgbe di m nwụrụ ọhụrụ , olileanya mbilite n’ ọnwụ akasighị m obi n’ ihi na ihe bụ́ mkpa m ozugbo ahụ bụ ịhụ di m , ụmụ m chọkwara ịhụ nna ha ozugbo .
Ma ugbu a , afọ anọ agaala kemgbe di m nwụrụ , ejighịzi m olileanya a egwu egwu .
Ọ bụ ya ji m ndụ .
M nọrọ , mụ ejiri uche m na- ahụ mgbe a kpọlitere ya .
Ihe a na- eme ka obi ruo m ala , mụ ana-enwekwa obi ụtọ . ”
O nwere ike ị gaghị enweta onwe gị ozugbo i mechara ihe ndị a .
Ma , otú Vanessa si die ọnwụ nwanne ya nwere ike inyere gị aka .
Ọ sịrị : “ I nwere ike iche na ị gaghị edili ya ma ị ga- emecha die ya , nwetatụwa onwe gị . ”
Ma , buru n’ obi na ndụ ị dị ka bara ezigbo uru n’ agbanyeghị na onye nwụrụ anwụ anwụọla .
Chineke ga- enyere gị aka gị enwee ezigbo ndị enyi ga- enyere gị aka ka ndụ gị nwee isi ma na- atọ gị ụtọ .
N’ oge na- adịghị anya , Chineke
ga- akpọlite
ndị nwụrụ anwụ .
Ọ chọrọ ka ị hụ onye nke gị nwụrụ anwụ ọzọ .
Ọ bụ mgbe ahụ ka mwute a ị na- enwe ga- akwụsị kpamkpam .
Mgbe Di ma ọ bụ Nwunye Gị Gbara n’ Èzí
Ọ BỤRỤ na di ma ọ bụ nwunye mmadụ agbaa n’ èzí , ọ na- agbawa obi .
Ma , ụfọdụ di ma ọ bụ nwunye na- ekpebi ịgbaghara ibe ha ma gbalịa ka ha dịghachikwa ná mma .
Mana , ma di na nwunye hà tisara ma ọ bụ na ha lụụrụ na- aga , ụdị mwute ndị chọpụtara na di ma ọ bụ nwunye ha gbara n’ èzí na- enwe anaghị apụ n’ obi ngwa ngwa .
Gịnị nwere ike inyere ndị ụdị ihe a mere aka ?
AMAOKWU BAỊBỤL NDỊ NWERE IKE INYERE GỊ AKA
Ihe e dere n’ Akwụkwọ Nsọ akasiela ọtụtụ ndị di ma ọ bụ nwunye ha gbara n’ èzí obi n’ agbanyeghị na obi gbawara ha na mbụ .
Ha achọpụtala na Chineke na- ahụ anya mmiri ha nakwa na ihe banyere ha na- emetụ ya n’ obi .
—
Malakaị 2 : 13-16
“ Mgbe m nwere ọtụtụ nchegbu n’ ime obi m , nkasi obi gị malitere ime ka ahụ́ ruo mkpụrụ obi m ala . ”
—
Abụ Ọma 94 : 19
Bill kwuru , sị : “ Ka m nọ na- agụ amaokwu Baịbụl ahụ , eji m uche m na- ahụ otú Jehova si jiri nwayọọ na- eme ka ahụ́ ruo m ala , otú ahụ nna ihe gbasara nwa ya na- emetụ n’ obi si eme . ”
“ Onye na- eguzosi ike n’ ihe ka ị ga- eji iguzosi ike n’ ihe meso ihe ”
Abụ Ọma 18 : 25
E nwere otu nwaanyị di ya gbara n’ èzí ruo ọtụtụ ọnwa .
Aha ya bụ Carmen .
O kwuru , sị : “ Di m na- agba n’ èzí .
Ma , obi siri m ike na Jehova agaghị ahapụ m .
O nweghị mgbe ọ ga- agharịpụ m . ”
“ Unu echegbula onwe unu banyere ihe ọ bụla , kama n’ ihe niile , jirinụ ekpere na ịrịọsi arịrịọ ike .
.
.
mee ka Chineke mara ihe unu na- arịọ ; udo nke Chineke nke karịrị echiche niile ga- eche obi unu .
.
.
nche . ”
Ndị Filipaị 4 : 6 , 7
Otu nwaanyị aha ya bụ Sasha kwuru , sị : “ M gụrụ amaokwu Baịbụl ndị a ọtụtụ ugboro .
Ka m na- ekpekwu ekpere , Chineke mere ka obi ruo m ala . ”
O nwere mgbe ike ụwa gwụrụ ndị e kwuru gbasara ha n’ isiokwu a .
Ma , ha tụkwasịrị Jehova Chineke obi , mụọkwa Baịbụl , ya emee ka ha nwee ume .
Bill kwuru , sị : “ Okwukwe m mere ka ndụ m nwee isi mgbe o yiri ka ihe niile aghasaala .
Ọ bụ eziokwu na e nwere mgbe ‘ m jere ije na ndagwurugwu gbara oké ọchịchịrị , ’ Chineke nọnyeere m . ”
—
Abụ Ọma 23 : 4
Mgbe Ezigbo Ọrịa Ji Gị
Ọ BỤRỤ na o nweela mgbe a gwara gị na ị na- arịa ọrịa nwere ike igbu gị ma ọ bụkwanụ na onye nke gị na- arịa ọrịa nwere ike igbu ya , ị ga- ama na ọ na- agbawa obi .
E wezụga ọrịa ahụ , obere ihe nwere ike ịkpasu onye ahụ ahụ́ na- adịghị ma ọ bụ ndị ezinụlọ ya iwe ma ọ bụkwanụ mee ka ha chegbuwe onwe ha .
Ihe ndị nwere ike ime ka ụjọ na nchegbu ha kakwuo njọ bụ ịgaghachi n’ ụlọ ọgwụ ọtụtụ mgbe , ego ma ọ bụ ihe ọ bụla ọzọ nwere ike ime ka ịgwọ onye ahụ sie ike , ma ọ bụkwanụ nsogbu ndị ọgwụ nwere ike ịkpatara onye ahụ .
Nchegbu ya na ọrịa so aga abụghị obere ihe .
Olee ihe nwere ike inyere anyị aka ?
Ọtụtụ ndị achọpụtala na ikpe ekpere na ịgụ Baịbụl enyerela ha ezigbo aka .
Ndị ezinụlọ mmadụ na ndị enyi ya nwekwara ike inyere ya aka .
Otu nwoke dị iri afọ ise na asatọ aha ya bụ Robert kwuru , sị : “ Tụkwasị Chineke obi , ọ ga- enyere gị aka idi ọrịa ị na- arịa .
Na- ekpe ekpere , na- akọrọ Jehova otú obi dị gị .
Rịọ ya ka o nye gị mmụọ nsọ ya .
Rịọkwa ya ka o nyere gị aka ka i nwee ike idi ọrịa ị na- arịa , ka obi ghara ikoro ndị ezinụlọ unu . ”
Robert kwukwara , sị : “ Ọ na- aba ezigbo uru ma ndị ezinụlọ gị nyere gị aka .
Kwa ụbọchị , otu onye ma ọ bụ abụọ n’ ime ndị ezinụlọ anyị na- akpọ m n’ ekwentị jụọ m otú m mere .
Ndị enyi m nọ ebe dị iche iche na- agbakwa m ume .
N’ eziokwu , ihe a ha mere nyeere m aka inweta onwe m , ike ụwa agharakwa ịgwụ m . ”
Ọ bụrụ na ị gaa ileta onye na- arịa ọrịa , ihe Linda kwuru ga- enyere gị aka .
Ọ sịrị : “ Nke bụ́ eziokwu bụ na onye na- arịa ọrịa na- achọ ibi ndụ ka ndị ọzọ , o nwekwara ike ọ gaghị amasị ya ịna-ekwu gbasara ọrịa ya mgbe niile .
N’ ihi ya , hapụ ikwu gbasara ọrịa ya ahụ , kwuwe gbasara ihe ndị ọzọ . ”
Ọ bụrụgodị na ezigbo ọrịa na- akpa anyị aka ọjọọ , aka Chineke na- enyere anyị , ihe ndị na- akasi obi anyị na- agụta na Baịbụl , nakwa aka ndị ezinụlọ na ndị enyi anyị na- enyere anyị ga- eme ka obi sie anyị ike na anyị ka ga- enweli obi ụtọ ná ndụ .
Mgbe Nsogbu Mere Ka Ọ Dị Gị Ka Gị Nwụọ
Ò NWETỤLA mgbe obi nọ na- ajọ gị ezigbo njọ nke na ọ dị gị ka ọnwụ bịa gbuo gị ?
Ọ bụrụ na o nweela , ị ga- aghọta otú obi dị Adriana .
E nwekwara otu nwoke onye Japan aha ya bụ Kaoru .
Ọ na- elekọta nne na nna ya merela agadi ma na- arịa ọrịa .
Ọ sịrị : “ N’ oge ahụ m na- elekọta ha , nsogbu zuru m ahụ́ n’ ụlọ ọrụ anyị .
Ka oge na- aga , agụụ anaghịzi agụ m , ihi ụra ana-esikwara m ike .
M maliteziri iche na nsogbu a niile ga- ebikwanụ ma ọ bụrụ nnọọ na mụ anwụọ . ”
Otu nwoke onye Naịjirịa aha ya bụ Ojebode kwuru , sị : “ Obi na- ajọkarị m njọ nke na m na- anọkata bewe ákwá .
N’ ihi ya , m chọwara otú m m ga- esi gbuo onwe m . ”
Obi dị anyị ụtọ na Ojebode , Kaoru , na Adriana emechaghị gbuo onwe ha .
Ma , n’ afọ ọ bụla , ọtụtụ narị puku mmadụ na- egbu onwe ha .
EBE ANYỊ GA- ENWETA ENYEMAKA
Ọtụtụ n’ ime ndị na- eji aka ha egbu onwe ha na- abụkarị ụmụ nwoke .
Ihe mere ọtụtụ n’ ime ha ji gbuo onwe ha bụ na ihere ekweghị ha rịọ ka e nyere ha aka .
Ma , Jizọs sịrị na mkpa ọgwọ ọrịa dị ndị ahụ́ na- enye nsogbu .
(
Luk 5 : 31
) Ọ bụrụ na obi na- ajọkarị gị njọ nke na ị na- eche banyere igbu onwe gị , biko ihere emela gị ikwu ka e nyere gị aka .
Ọtụtụ ndị ụdị ihe a na- eme achọpụtala na ịga ụlọ ọgwụ enyerela ha aka inwetatụ onwe ha ma na- edi ya .
Ma Ojebode ma Kaoru ma Adriana gachara ụlọ ọgwụ , e nyere ha aka .
Ugbu a , ha enwetatụla onwe ha .
Ndị dọkịta nwere ike inye onye ahụ ọgwụ ma ọ bụ ha na ya ana-ekwurịta okwu ma ọ bụkwanụ ha emee ha abụọ iji nyere ya aka .
Ọ na- adịkwa mma ka ndị ezinụlọ na ndị enyi onye ụdị ihe a na- eme na- aghọta ha , na- enwere ha ndidi , na- elekọta ha ma na- enyere ha aka .
Enyi kacha enyi onye ọ bụla nwere ike inwe bụ Jehova Chineke .
Ọ na- eji Okwu ya bụ́ Baịbụl enyere ndị mmadụ ezigbo aka .
È NWERE IHE GA- EME KA NSOGBU A KWỤSỊ KPAMKPAM ?
O nwere ike ịdị mkpa ka a na- agwọ ndị obi na- ajọkarị njọ ma ọ bụ ndị isi na- akpakọchaghị ọnụ ruo ogologo oge .
O nwekwara ike ịdị mkpa ka ha gbanwee otú ha si eme ihe ụfọdụ .
Ma , ọ bụrụ na i nwere ụdị nsogbu a , nwee olileanya na ihe ga- adị mma n’ ọdịnihu , otú ahụ Ojebode nwere .
O kwuru , sị : “ M na- atụ anya mgbe ihe e kwuru
n’ Aịzaya 33 : 24
ga- emezu .
Ebe ahụ kwuru na oge na- abịa mgbe a na- enweghị onye bi n’ ụwa ga- asị : ‘ Ana m arịa ọrịa . ’ ”
Chineke kwekwara nkwa na a ga- enwe “ ụwa ọhụrụ ” nke “ ihe mgbu ” na- agaghịzi adị na ya .
Ka nkwa a mee ka obi sie gị ike ka Ojebode .
(
Mkpughe 21 : 1 ,
4
) Ihe ọ pụtara bụ na ihe niile na- enye mmadụ nsogbu n’ obi ga- ala ka naị .
O nweghịzi mgbe obi ga na- ajọ gị njọ .
Ị gaghịzi “ echeta [ ihe niile na- echegbu gị ] , ha agaghị abatakwa [ gị ] n’ obi . ”
—
Ihe Mere Ndụ Ị Dị Ka Ji Nwee Isi
ISIOKWU ndị bu nke a ụzọ gosiri otú ihe ndị na- agbawa obi nwere ike isi mee ka ike ụwa gwụ mmadụ .
Ka gị na nsogbu na- alụ , i nwekwara ike ịna-eche ma ndụ ị dị ọ̀ ka nwere isi ma ọ bụdị ma ò nwekwara onye ma ihe ị na- agabiga .
Ka obi sie gị ike na Chineke ma ihe ị na- edi .
O jighị gị egwu egwu .
Onye dere
Abụ Ọma nke iri
asatọ na isii kwuru ihe gosiri na ọ tụkwasịrị Chineke obi .
Ọ sịrị : “ M ga- akpọku gị n’ ụbọchị m nọ n’ ahụhụ , n’ ihi na ị ga- aza m . ”
(
Abụ Ọma 86 : 7
) Ma , i nwere ike ịna-eche , sị : ‘ Olee otú Chineke ga- esi za mụnwa “ n’ ụbọchị m nọ n’ ahụhụ ” ? ’
Ọ bụ eziokwu na e nwere ike Chineke agaghị eme ka nsogbu gị kwụsị ozugbo , ma o si n’ Okwu ya bụ́ Baịbụl na- eme ka obi sie gị ike na ọ ga- emeli ka obi ruo gị ala idi ya .
O kwuru , sị : “ Unu echegbula onwe unu banyere ihe ọ bụla , kama n’ ihe niile , jirinụ ekpere na ịrịọsi arịrịọ ike na inye ekele mee ka Chineke mara ihe unu na- arịọ ; udo nke Chineke nke karịrị echiche niile ga- eche obi unu na ike iche echiche unu nche . ”
(
) Biko , legodị otú amaokwu Baịbụl ndị a si eme ka obi sie anyị ike na ihe banyere anyị na- emetụ Chineke n’ obi .
Ihe Banyere Gị Na- emetụ Chineke n’ Obi .
“ A dịghị echefu otu n’ ime [ nza ] n’ ihu Chineke .
.
.
.
Unu dị oké ọnụ ahịa karịa ọtụtụ nza . ”
Luk 12 : 6 , 7
CHEGODỊ IHE A :
Chineke ji nnụnụ ndị o yiri ka o nweghị uru ha bara , dị ka nza , kpọrọ ihe .
O nweghịdị otu n’ ime ha Chineke na- anaghị ahụ .
Nke ọ bụla n’ ime ha dị oké ọnụ ahịa n’ anya ya .
Ma , Chineke ji ụmụ mmadụ kpọrọ ihe karịa nza .
Ụmụ mmadụ pụrụ iche n’ ime ihe niile Chineke kere n’ ụwa .
O kere ha “ n’ onyinyo ” ya , ha ga- amụtalikwa ọmarịcha àgwà ndị o nwere .
—
Jenesis 1 : 26 , 27
‘ Jehova , i nyochawo m , ị makwaara m .
.
.
.
Ị na- atụle ihe m na- eche .
.
.
.
Nyochaa m , marakwa nchegbu m . ’
Abụ Ọma 139 : 1 , 2 ,
23
Chineke ma gị nke ọma .
Ọ ma otú obi dị gị na ihe niile na- echegbu gị .
N’ agbanyeghị na e nwere ike ndị ọzọ aghọtaghị nsogbu gị , ihe gbasara gị na- emetụ Chineke n’ obi , ọ chọkwara inyere gị aka .
N’ ihi ya , ndụ ị dị ka nwere isi .
Ndụ Ị Dị Bara Uru
“ Jehova , biko , nụrụ ekpere m ; nụrụkwa ákwá enyemaka m na- akwa .
.
.
.
Tọọrọ m ntị n’ ala ; n’ ụbọchị m kpọkuru gị , mee ngwa za m .
.
.
.
Ọ ga- eche ntị nụrụ ekpere nke ndị a napụrụ ihe niile . ”
Abụ Ọma 102 : 1 , 2 ,
17
Kemgbe ụmụ mmadụ bidoro tawa ahụhụ , Jehova na- ahụ anya mmiri niile ahụhụ ha na- ata kpataara ha .
(
Abụ Ọma 56 : 8
) Jehova na- ahụkwa anya mmiri gị .
Chineke na- echeta nsogbu niile ị na- enwe na anya mmiri gị niile , n’ ihi na ị dị oké ọnụ ahịa n’ anya ya .
“ Elegharịla anya n’ ụjọ , n’ ihi na abụ m Chineke gị .
M ga- eme ka ị dị ike .
M ga- enyere gị aka .
.
.
.
Mụ onwe m , bụ́ Jehova Chineke gị , .
.
.
ọ bụ m bụ Onye na- asị gị , ‘ Atụla egwu .
Mụ onwe m ga- enyere gị aka . ’ ”
Aịzaya 41 : 10 ,
13
Chineke dị njikere inyere anyị aka .
Ọ bụrụ na nsogbu emee ka ike ụwa gwụ gị , ọ ga- enyere gị aka .
E Nwere Olileanya na Ihe Ga- adị Mma n’ Ọdịnihu
“ N’ ihi na Chineke hụrụ ụwa n’ anya nke ukwuu nke na o nyere Ọkpara ọ mụrụ naanị ya , ka e wee ghara ibibi onye ọ bụla nke nwere okwukwe na ya , kama ka o nwee ndụ ebighị ebi . ”
Jọn 3 : 16
Ị dị oké ọnụ ahịa n’ anya Chineke .
Ọ bụ ya mere o ji nye Ọkpara ya bụ Jizọs ka o jiri ndụ ya chụọ àjà n’ ihi gị .
Ọ bụ àjà a mere ka i nwee olileanya ịdị ndụ ebighị ebi mgbe ndụ ga na- atọ gị ezigbo ụtọ .
Ọ bụ eziokwu na nsogbu nwere ike izu gị ahụ́ , ya adị gị ka ị gaghịzi edili ya , ma gbalịa mụọ Okwu Chineke nke ọma , nweekwa okwukwe na Chineke ga- emezu nkwa ndị o kwere .
I mee otú ahụ , ị ga- enwe obi ụtọ , obi esiekwa gị ike na ndụ ị dị ka nwere isi .
“ Ihe Banyere Unu Na- emetụ Ya n’ Obi ”
Ọ bụrụgodị na ndị ọzọ agharịpụ gị , e nwere onye na- agaghị agharịpụ gị .
Olee onye ọ bụ ?
N’ oge ochie , Eze Devid kwuru , sị : “ Ọ bụrụ na nna m na nne m ahapụ m , Jehova ga- akpọrọ m . ”
—
Abụ Ọma 27 : 10
Jehova bụ “ Nna nke obi ebere na Chineke nke nkasi obi niile , .
.
.
onye na- akasi anyị obi ná mkpagbu anyị niile . ”
—
2 Ndị Kọrịnt 1 : 3 , 4
“ Na- atụkwasịnụ ya nchegbu unu niile , n’ ihi na ihe banyere unu na- emetụ ya n’ obi . ”
—
1 Pita 5 : 7
Ị chọọ ịmụta otú Chineke chọrọ isi nyere gị aka , gụọ
isi nke 12 n’ akwụkwọ
Gịnị Ka Baịbụl Na- akụziri Anyị ?
Ọ bụ Ndịàmà Jehova bipụtara ya .
I nwekwara ike inweta ya na
www .
jw .
org / ig
Ụlọ Nche , Jenụwarị 1 , 2015
Ọchịchị Nrụrụ Aka Na- agaghị Adị na Ya
Isiokwu Ndị Dị na Magazin A
Otú Ndị Ọchịchị Si Arụrụ Aka Na- akpa Ụwa Aka Ọjọọ
E kwuola na a sị na ndị ọchịchị na- arụrụ aka , ihe ọ pụtara bụ na ha na- eji ikike ọhaneze nyere ha na- eme ihe ga- abara naanị ha uru .
Ọ dịla anya ndị mmadụ bidoro ịrụrụ aka .
Dị ka ihe atụ , otu iwu e dere na Baịbụl ihe karịrị puku afọ atọ na narị afọ ise gara aga kwuru ka ndị mmadụ ghara iri ngarị n’ oge a na- ekpe ikpe .
Ihe ọ pụtara bụ na ndị mmadụ arụrụwala aka tupu mgbe ahụ .
(
Ọpụpụ 23 : 8
) N’ eziokwu , nrụrụ aka abụghị naanị iri ngarị .
Mgbe ụfọdụ , ndị ọrụ gọọmenti na- ezuru ihe n’ ụlọ ọrụ ha , were ihe ụfọdụ ụlọ ọrụ ha ji arụ ọrụ na- egboro onwe ha mkpa ha , na- erite uru ha na- ekwesịghị irite ma ọ bụkwanụ na- ezuru ego .
Ha nwekwara ike iji ọkwá e nyere ha na- eme ka ndị enyi ha na ndị ikwu ha nweta ihe ha na- ekwesịghị inweta .
Ọ bụ eziokwu na ndị nọ n’ òtù dị iche iche na- arụrụ aka , ma o yiri ka ọ̀ bụ ndị ọrụ gọọmenti kacha arụrụ aka .
Akwụkwọ ụlọ ọrụ na- ahụ maka igbochi nrụrụ aka n’ ụwa bipụtara n’ afọ 2013 kwuru na n’ ebe niile n’ ụwa , ndị mmadụ chere na ndị kacha arụrụ aka bụ ndị òtù ndọrọ ndọrọ ọchịchị , ndị uwe ojii , ndị ọrụ gọọmenti , ndị omeiwu , nakwa ndị ọkàiwu na ndị ọkàikpe .
Ka anyị leba anya n’ ihe ụfọdụ gosiri otú nrụrụ aka si ju ebe niile .
AFRỊKA :
N’ afọ 2013 , a gbara ihe dị ka puku ndị ọrụ gọọmenti iri abụọ na abụọ akwụkwọ na Saụt Afrịka maka ịrụrụ aka .
AMERỊKA NA MBA NDỊ GBARA YA GBURUGBURU :
N’ afọ 2012 , a mara mmadụ iri abụọ na ise ikpe na Brazil maka na ha weere ego ọhaneze na- amachi ndị mmadụ akpa ka ha tụnyere ha vootu .
Otu n’ ime ndị ahụ a mara ikpe bụ onyeisi ndị na- enye onyeisi ala mba ahụ ndụmọdụ , bụrụkwa osote ya .
ESHIA :
N’ obodo Sol , nke dị na Saụt Koria , nnukwu ụlọ ahịa dagburu narị mmadụ ise na abụọ n’ afọ 1995 .
Ndị na- eme nchọpụta chọpụtara na ihe kpatara ụlọ ahụ ji daa bụ na mgbe a na- arụ ya , e nyere ndị na- ahụ maka ụlọ ndị a na- arụ n’ obodo ahụ aka azụ , ha ekweta ka ndị rụrụ ya were ihe ndị na- adịghị mma rụọ ya .
YUROP :
Cecilia Malmström , bụ́ kọmishọna Òtù Jikọtara Mba Ndị Dị na Yurop , sịrị : ‘ Otú nrụrụ aka si ju ebe niile ná mba ndị dị na Yurop na- awụ akpata oyi n’ ahụ́ .
Ọ dị ka ndị ọchịchị enweghịzi mmasị ime ka nrụrụ aka kwụsị . ’
O yiri ka nrụrụ aka ọ̀ baala ndị ọrụ gọọmenti n’ ụmị .
Otu ọkachamara n’ okwu banyere ịkwụsị nrụrụ aka , bụ́ Susan Rose-Ackerman , dere na ọ bụrụ na nrụrụ aka ndị ọchịchị na- arụrụ ga- akwụsị , “ gọọmenti ga- agbanwe ọtụtụ ihe n’ otú ha si achị . ”
Ọ bụ eziokwu na ndị mmadụ nwere ike iche na nrụrụ aka emekataghị kwụsị , ma Baịbụl mere ka anyị ghọta na ọ ga- akwụsịrịrị n’ ihi nnukwu mgbanwe a ga- enwe n’ ụwa .
Nrụrụ Aka Agaghị Adị n’ Alaeze Chineke
Ebe ọ bụ na onye ukwu na onye nta na- arụrụ aka , í cheghị na ndị ọchịchị ga na- arụrụkwa aka ?
Ya bụrụ otú ahụ , ọ pụtara na ọchịchị nke nrụrụ aka na- agaghị adị na ya agaghị esi n’ aka ụmụ mmadụ .
Baịbụl gwara anyị na ọchịchị ahụ bụ Alaeze Chineke .
Ọ bụ ya ka Jizọs kụziiri ndị na- eso ụzọ ya ka ha na- ekpe ekpere ka ọ bịa .
—
Matiu 6 : 9 , 10
.
Alaeze Chineke bụ ọchịchị nke ga- esi n’ eluigwe na- achị ụwa .
Ọchịchị ahụ ga- ewepụ ọchịchị niile nke ụmụ mmadụ .
(
Abụ Ọma 2 : 8 , 9 ;
Mkpughe 16 : 14 ;
19 : 19-21
) E nwere ọtụtụ ihe ọma Alaeze Chineke ga- emere ndị mmadụ .
Otu n’ ime ha bụ na ọ ga- eme ka nrụrụ aka ndị ọchịchị na- arụrụ kwụsị .
Ka anyị leba anya n’ ihe isii gosiri na Alaeze Chineke ga- eme ya .
NKE MBỤ : IKE Ọ GA- EJI ACHỊ
NSOGBU E NWERE N’ ỤWA :
Ọchịchị ụmụ mmadụ na- esikarị n’ ụtụ isi nakwa n’ ụtụ ndị ọzọ ụmụ amaala ha na- atụ enweta ego ha ji arụ ọrụ .
Ego niile a na- enubata n’ akpa gọọmenti na- adọ ụfọdụ ndị ọrụ gọọmenti akpịrị , mee ka ha na- ezuru ego gọọmenti , meekwa ka ụfọdụ n’ ime ha na- anara ndị mmadụ aka azụ ka ha wepụrụ ha ego n’ ụtụ isi ha kwesịrị ịtụ ma ọ bụ n’ ego ọzọ ndị ha kwesịrị ịkwụ gọọmenti .
Ebe ọ bụ na ego niile a anaghị abatacha n’ akpa gọọmenti , gọọmenti na- ebugo ụtụ isi ndị mmadụ na- akwụ .
Ha na- ebugo ya , ndị na- ezuru ya ana-achọkwu nke ha ga- ezuru , nrụrụ aka ana-arịzi ibe ya elu .
Ndị kacha ata ahụhụ ya bụ ndị na- akwụwa aka ọtọ .
IHE GA- AKWỤSỊ YA :
Ọ bụ Jehova Chineke , bụ́ onye pụrụ ime ihe niile , hiwere Alaeze Chineke .
*
(
Mkpughe 11 : 15
) Mgbe Alaeze ahụ ga- achịwa ụwa , a gaghị na- ana ndị mmadụ ụtụ isi ka e nwee ike na- egboro ha mkpa ha .
Kama , ‘ ike dị ukwuu ’ Chineke nwere na
otú o si emesapụ aka ga- eme ka ọ na- egboro ndị niile Alaeze ahụ ga- achị mkpa ha .
—
Aịzaya 40 : 26 ;
Abụ Ọma 145 : 16
NKE ABỤỌ : ONYE GA- ACHỊ
Susan Rose-Ackerman , onye anyị dere ihe o kwuru n’ isiokwu bu nke a ụzọ , sịrị na ọ bụrụ na nrụrụ aka ga- akwụsị , ọ ga- ebido ná “ ndị nọ n’ isi . ”
Ọ bụrụ na gọọmenti agbalịwa ka o mee ka ndị uwe ojii ma ọ bụ ndị kọstọm kwụsị ịrụrụ aka , ma hapụ ndị isi ọchịchị , ndị mmadụ na- ebido lewe ha anya ọjọọ .
Otú ọ sọkwara onye ọchịchị ya bụrụ ezigbo mmadụ , ọ ga na- eme mmehie .
Baịbụl sịrị “ na e nweghị onye ezi omume n’ ụwa nke na- eme naanị ezi ihe . ”
—
Ekliziastis 7 : 20
Jizọs anabataghị elu na ala Setan chọrọ inye ya
Jizọs Kraịst adịghị ka ụmụ mmadụ na- ezughị okè n’ ihi na ọ bụ Chineke họpụtara ya ka ọ bụrụ eze ga- achị n’ Alaeze ya , o nweghịkwa onye nwere ike ịnwata ya ka o mewe ihe ọjọọ .
Ihe Jizọs mere mgbe Ekwensu nwara ya gosiri na nke a bụ eziokwu .
Ekwensu kwuru na ọ ga- enye ya “ alaeze niile nke ụwa na ebube ha ” ma ọ bụrụ na Jizọs adaa n’ ala fee ya .
Ma , Jizọs anabataghị elu na ala ahụ ọ chọrọ inye ya .
(
Matiu 4 : 8-10 ;
Jọn 14 : 30
) N’ oge a kpọgidere Jizọs n’ osisi , o kpebisiri ike na ya agaghị eme ihe ọjọọ ọ bụla .
Ọ bụ ya mere o ji jụ ịṅụ ọgwụ ọjọọ e nyere ya , nke gaara eme ka uche ghara izucha ya okè , ahụhụ ọ na- ata agharakwa irucha ya n’ ahụ́ .
(
Matiu 27 : 34
) Jizọs nọzi n’ eluigwe ugbu a .
Ihe niile o mere gosiri na o ruru eru ịbụ eze n’ Alaeze Chineke .
—
Ndị Filipaị 2 : 8-11
NKE ATỌ : A GAGHỊ AGBANWE ỌCHỊCHỊ A AGBANWE
Ọ na- abụ afọ ole na ole gafee , mba dị iche iche emee ntụliaka ọchịchị ná mba ha .
A sịrị na ihe mere ha ji eme ya bụ ka ha wepụ ndị na- arụrụ aka n’ ọchịchị .
Ma nke bụ́ eziokwu bụ na ná mba dị iche iche , ma ndị nke a sịrị mepere emepe , ọ na- abụ a chụwa nta vootu ma ọ bụ e mewe ntụliaka , ndị mmadụ anaghị akwụwa aka ha ọtọ .
Mgbe ụfọdụ , ego ndị ọgaranya na- enye ndị na- azọ ọkwá ọchịchị ma ọ bụ ihe ndị ọzọ ha na- emere ha na- emezi ka ndị meriri ná ntụliaka mewezie ihe ndị ahụ nyere ha ego chọrọ .
Otu ọkàikpe e nwere n’ ụlọikpe kasị elu n’ Amerịka , bụ́ John Paul Stevens , dere na ihe a ndị nwere ego na- emere ndị na- azọ ọkwá ọchịchị “ na- emebi ọchịchị , na- emekwa ka ndị a na- achị ghara ịtụkwasị ndị ọchịchị obi . ”
Ka a sịkwa ihe mere ọtụtụ ndị n’ ebe niile n’ ụwa ji eche na ọ bụ òtù ndọrọ ndọrọ ọchịchị kacha arụrụ aka .
Alaeze Chineke ga- eme ka nrụrụ aka a na- arụrụ ma a chụwa nta vootu ma ọ bụ ma e mewe ntụliaka kwụsị n’ ihi na ọ bụ ọchịchị a na- agaghị agbanwe agbanwe .
(
Daniel 7 : 13 , 14
) Ebe ọ bụ Chineke họpụtara Eze ga- achị n’ Alaeze ahụ , ndị mmadụ agaghị eme ntụliaka ka ha họpụta ya ma ọ bụ chụpụ ya n’ ọchịchị .
Ebe ọ bụkwa na Eze a na ọchịchị ya agaghị agbanwe agbanwe , ihe niile ọ ga- emere ndị mmadụ ga- abara ha uru mgbe niile .
NKE ANỌ : IWU NDỊ Ọ GA- ACHỊ GA- EDEBE
Mmadụ nwere ike iche na e nwekwuo iwu ọhụrụ , nrụrụ aka ebelata .
Ma , ndị ọkachamara achọpụtala na ọtụtụ mgbe , imekwu iwu ndị ọhụrụ na- eme ka nrụrụ aka na- akakwu njọ .
Ihe ọzọ bụ na e tie iwu ọhụrụ ga- eme ka nrụrụ aka belata , a na- emefukarị nnukwu ego tupu iwu ọhụrụ ahụ enwee isi .
E mechaakwa , o nweghị ezigbo uru iwu ọhụrụ ahụ na- aba .
E nwere iwu ndị a chọrọ ka ndị Alaeze Chineke ga- achị na- edebe .
Iwu ndị ahụ ka iwu niile ọchịchị ụmụ mmadụ na- eti mma .
Dị ka ihe atụ , mgbe Jizọs na- akụziri ndị mmadụ ihe , o nyeghị ha ọtụtụ iwu ha ga na- edebe , kama ọ sịrị ha : “ Ihe niile unu chọrọ ka ndị mmadụ na- emere unu , unu onwe unu aghaghị imere ha otú ahụ . ”
(
Matiu 7 : 12
) Otu ihe mere iwu Chineke ji dị mma karịa iwu mmadụ bụ na iwu ya na- enyere mmadụ aka ka ihe ọ na- eche n’ obi ya na àgwà ọ na- akpa ka mma .
Jizọs sịrị : “ Hụ onye agbata obi gị n’ anya dị ka onwe gị . ”
(
Matiu 22 : 39
) Ebe ọ bụ na Chineke ma ihe dị ndị mmadụ n’ obi , ọ ga- ahụ na ndị Alaeze ya ga- achị na- eme ihe niile ọ chọrọ .
—
1 Samuel 16 : 7
NKE ISE : Ọ GA- EME KA IHE ỌJỌỌ GHARA ỊNA-ADỊ NDỊ MMADỤ N’ OBI
Ọ bụ anyaukwu na ndị mmadụ ịchọ ihe ga- abara naanị onwe ha uru mere ha ji arụrụ aka .
Ọtụtụ mgbe , ndị ọchịchị na ndị a na- achị achị na- egosi na ha nwere anyaukwu nakwa na ha na- achọ ihe ga- abara naanị ha uru .
Ọ bụ ya mere ndị rụrụ ụlọ ahịa ahụ dagburu ndị mmadụ , bụ́ nke anyị kwuru okwu ya n’ isiokwu bu nke a ụzọ , ji nye ndị na- ahụ maka ụlọ ndị a na- arụ n’ obodo Sol aka azụ .
Ha ma na inye ha aka azụ ga- akara ha mfe karịa ịrụ ụlọ ahụ otú kwesịrị ekwesị .
Ihe ga- eme ka ndị mmadụ kwụsị ịrụrụ aka bụ ịkụziri ha ihe ga- eme ka ha kwụsị ịdị anyaukwu na ịchọ ihe ga- abara naanị ha uru , kwụsịkwa àgwà ọjọọ ndị ọzọ ririla ha ahụ́ .
Ma , ọchịchị ụmụ mmadụ achọghị ịkụziri ndị mmadụ ihe ga- eme ka ihe ọjọọ ghara ịna-adị ha n’ obi .
Ọ bụrụgodị na ha chọrọ , ha agaghị emeli ya .
Alaeze Chineke ga- eme ka nrụrụ aka kwụsị kpamkpam n’ ihi na a ga- akụziri ndị Alaeze a
ga- achị ihe ha ga- eme ka ha kwụsị iche ihe ọjọọ n’ obi ha , bụ́ kwanụ ihe na- eme ka ndị mmadụ rụrụwa aka .
Ihe a a ga- akụziri ha ga- eme ka ‘ ike nke na- eduzi uche ha dị ọhụrụ . ’
(
Ndị Efesọs 4 : 23
) Ha ga- amụta otú ihe ha nwere ga- esi na- eju ha afọ na otú ha ga- esi na- achọ ọdịmma ndị ọzọ kama inwe anyaukwu na ịchọ ihe ga- abara naanị ha uru .
—
Ndị Filipaị 2 : 4 ;
1 Timoti 6 : 6
NKE ISII : NDỊ GA- ABỤ ỤMỤ AMAALA YA
Ọ bụrụgodị na ndị mmadụ nọ n’ ebe ihe niile na- agaziri ha , a na- akụzikwara ha otú kacha mma ha ga- esi na- ebi ndụ , ụfọdụ n’ ime ha ka nwere ike ịna-arụrụ aka ma na- eme otú masịrị ha .
Otu ọkachamara kwuru na ọ bụ ya mere na ọchịchị ụmụ mmadụ agaghị akwụsịli nrụrụ aka .
Naanị ihe ha nwere ike ime bụ ịkwụsịlata ya nakwa nsogbu ndị ọ na- akpatara ndị mmadụ .
Ngalaba òtù mba ụwa na- ahụ maka ịkwụsị nrụrụ aka kwuru na ọ bụrụ na nrụrụ aka ga- akwụsị , gọọmenti kwesịrị ịgba ụmụ amaala ya ume ka ha “ na- akwụwa aka ọtọ , na- ekwu eziokwu ma na- eme ihe ha kwesịrị ime n’ obodo ha . ”
Ihe a ngalaba òtù mba ụwa kwuru amaka .
Ma , ihe Alaeze Chineke na- eme abụghị naanị
ịgba ndị ọ ga- achị ume
ka ha kpawa àgwà ndị a , kama ọ na- eme ka o doo ha anya na ọ bụ ihe ha
ga- emerịrị .
Baịbụl kwuru na “ ndị anyaukwu ” na “ ndị ụgha ” agaghị eketa Alaeze Chineke .
—
1 Ndị Kọrịnt 6 : 9-11 ;
Mkpughe 21 : 8
Ndị mmadụ nwere ike ịmụta ịna-akpa àgwà ọma otú ndị mbụ soro ụzọ Jizọs mụtara .
Dị ka ihe atụ , mgbe otu onye na- eso ụzọ Jizọs aha ya bụ Saịmọn nyewere ndịozi Jizọs aka azụ ka ha mee ka o nweta mmụọ nsọ , ha jụrụ ịnata ya ego ahụ ma sị ya : “ Chegharịa n’ ihe ọjọọ a ị na- eme . ”
Ozugbo Saịmọn hụrụ na ihe ọjọọ ahụ dị ya n’ obi ga- akpatara ya nsogbu , ọ rịọrọ ndịozi ahụ ka ha kpeere ya ekpere ka nsogbu ahụ ghara iri isi ya .
—
Ọrụ Ndịozi 8 : 18-24
IHE Ị GA- EME KA I SORO NÁ NDỊ ALAEZE AHỤ GA- ACHỊ
I nwere ike iso ná ndị Alaeze Chineke ga- achị n’ agbanyeghị ebe i si n’ ụwa .
(
Ọrụ Ndịozi 10 : 34 , 35
) N’ ebe niile n’ ụwa taa , a na- akụziri ndị mmadụ ihe ha ga- eme ka ha soro ná ndị Alaeze ahụ ga- achị .
Ihe a a na- akụziri ndị mmadụ ga- eme ka ị mata otú ị ga- esi soro ná ndị ọ ga- achị .
Obi ga- adị Ndịàmà Jehova ụtọ igosi gị otú ha si akụziri ndị mmadụ Baịbụl n’ anaghị ha ego .
Gị na ha nwere ike iji ihe dị ka nkeji iri na- amụ Baịbụl kwa izu .
Ị ga- amụtakwu gbasara “ ozi ọma alaeze Chineke ” na otú Alaeze ahụ ga- esi eme ka nrụrụ aka ndị ọchịchị na- arụrụ kwụsị , mụtakwa ihe ndị ọzọ .
(
Luk 4 : 43
) Gbalịa kpọtụrụ Ndịàmà Jehova bi gị nso ma ọ bụ gị agaa n’ adres Ịntanet anyị bụ́
jw .
org / ig
Baịbụl Zara Ajụjụ M Niile
NDỤ M BIRI NA MBỤ :
Amụrụ m n’ obodo Baku , nke dị n’ Azebaịjan .
Nne na nna m mụrụ ụmụ abụọ .
Abụ m nwa nke abụọ .
Nna m bụ onye Alakụba , ebe nne m na- ekpe okpukpe ndị Juu .
Ha abụọ hụrụ ibe ha n’ anya , ha anaghịkwa enye ibe ha nsogbu maka na ihe otu onye kweere dị iche na nke ibe ya .
Ọ na- abụ papa m buwe ọnụ n’ ọnwa Ramadan , mama m na- enyere ya aka .
Mama m mewekwanụ ememme Ngabiga ndị Juu , papa m enyere ya aka .
N’ ụlọ anyị , anyị nwere Koran , nwee Tora , nweekwa Baịbụl .
N’ oge ahụ , ana m ewere onwe m ka onye Alakụba .
Ọ bụ eziokwu na m kweere na Chineke dị , ma e nwere ihe ndị na- agbagwoju m anya .
M na- eche , sị , ‘ Gịnị mere Chineke ji kee mmadụ , gịnịkwa mere mmadụ ga- eji tachaa ahụhụ n’ ụwa a , ya agaakwa tawa ahụhụ ebighị ebi n’ ọkụ ala mmụọ ? ’
Ebe ndị mmadụ na- ekwu na ihe ọ bụla merenụ bụ uche Chineke , m na- eche , sị , ‘ Ọ̀ bụ Chineke na- akpatara ndị mmadụ nsogbu ?
Ha tawazie ahụhụ , ya elewe ha , obi ana-atọ ya ụtọ ? ’
Mgbe m dị afọ iri na abụọ , ebidoro m ikpe ekpere ndị Alakụba na- akpọ namaz .
A na- ekpe ya ugboro ise n’ ụbọchị .
O teghị aka , papa m etinye mụ na nwanne m nwaanyị n’ ụlọ akwụkwọ ndị Juu .
A na- akụziri anyị iwu na omenala ndị dị na Tora , na- akụzikwara anyị asụsụ Hibru , na ihe ndị ọzọ .
N’ ụbọchị ọ bụla , tupu anyị ebido ịmụ ihe na klas , anyị na- ebu ụzọ ekpe ekpere otú ndị Juu si ekpe .
Ma , m na- ebu ụzọ ekpe ekpere ndị Alakụba n’ ụtụtụ tupu mụ agawa akwụkwọ , m ruzie n’ ụlọ akwụkwọ , mụ esorokwa ha kpee ekpere ndị Juu .
Achọsiri m ike ka a zaa m ajụjụ ndị m nwere otú ga- edo m anya .
Ọtụtụ ugboro , m jụrụ ndị rabaị nọ n’ ụlọ akwụkwọ anyị , sị : “ Gịnị mere Chineke ji kee mmadụ ?
Olee otú Chineke si were papa m bụ́ onye Alakụba ?
Papa m bụ ezigbo mmadụ , oleekwanụ ihe mere e ji were ya ka onye na- adịghị ọcha ?
Gịnị mere Chineke ji kee ya ? ”
Ihe a zara m enweghị isi na ọdụ .
OTÚ BAỊBỤL SI GBANWEE NDỤ M :
N’ afọ 2002 , m kwụsịrị inwe okwukwe na Chineke .
N’ afọ ahụ , anyị kwagara Jamanị .
Naanị otu izu anyị rutere Jamanị , ọrịa strok jidere papa m , ya atụbọọ .
Kemgbe ọtụtụ afọ , ana m ekpe ekpere ka Chineke mee ka ahụ́ sie ndị ezinụlọ anyị ike nakwa ka ihe na- agaziri anyị niile .
Ebe o doro m anya na ọ bụ naanị Onye Pụrụ Ime Ihe Niile nwere ike ime ka mmadụ dịrị ndụ ma ọ bụ ka mmadụ nwụọ , m nọ na- ekpe ekpere kwa ụbọchị ka papa m gbakee .
Echekwara m na ‘ o nweghị oké ihe ọ bụụrụ Chineke ịza ekpere obere nwata nwaanyị dị ka m ji obi m niile na- ekpe . ’
Obi siri m ike na ọ ga- emere m ihe m na- arịọ ya .
N’ agbanyeghị ekpere m niile , papa m nwụrụ .
Obi gbawara m na Chineke azaghị ekpere m .
Anọ m na- eche , sị , ‘ Ma ọ́ bụghị na otú m si na- ekpe ekpere adịghị mma , ya abụrụ na Chineke adịghị . ’
Ihe a merenụ enyeghị m ọnụ okwu , enwezighịkwa m ike ikpe ekpere namaz .
Ihe a na- eme n’ okpukpe ndị ọzọ amasịghịkwa m , mụ ekwuzie n’ obi m na Chineke adịghị .
Mgbe ọnwa isii gachara , Ndịàmà Jehova bịara ozi ọma n’ ụlọ anyị .
Ma , ebe ọ bụ na o nweghị ihe anyị ji ndị sị na ha bụ Ndị Kraịst kpọrọ , mụ na nwanne m nwaanyị chọrọ iji akọ gosi ha na ihe ha kweere abụghị eziokwu .
N’ ihi ya , anyị jụrụ ha , sị : “ Gịnị mere Ndị Kraịst ji efe Jizọs , obe , Meri , na ihe ndị ọzọ a kpụrụ akpụ ebe Iwu Iri kwuru na ime otú ahụ adịghị mma ? ”
Ndịàmà Jehova ahụ ji Baịbụl gosi anyị na ezigbo Ndị Kraịst anaghị ekpere arụsị nakwa na ọ bụ naanị Chineke ka e kwesịrị ikpegara ekpere .
Ihe a ha kwuru juru m anya .
Anyị jụziri ha : “ Oleekwanụ maka Atọ n’ Ime Otu ?
Ọ bụrụ na Jizọs bụ Chineke , olee otú o si bụrụ na ọ dịrị ndụ n’ ụwa , ndị mmadụ egbuokwa ya ? ”
Ha jikwa Baịbụl zaa anyị ajụjụ a ma kọwaara anyị na Jizọs abụghị Chineke , ya na ya ahaghịkwa .
Ndịàmà Jehova ahụ gwara anyị na ọ bụ ya mere na ha ekweghị n’ Atọ n’ Ime Otu .
Ihe a ha kwuru tụrụ m n’ anya , mụ ekwuzie n’ obi m , ‘ Oleekwanụ ụdị Ndị Kraịst ndị a bụ ? ’
Ma , m chọrọ ịmata ihe mere ndị mmadụ ji na- anwụ anwụ na ihe mere Chineke ji kwe ka ndị mmadụ na- atagbu onwe ha n’ ahụhụ .
Ndịàmà Jehova ahụ nyere m akwụkwọ bụ́
Ihe Ọmụma nke Na- eduba ná Ndụ Ebighị Ebi .
Akwụkwọ a nwere ọtụtụ isiokwu zara ajụjụ ndị m na- ajụ .
Ha ji ya bido ịkụziri m Baịbụl ozugbo .
Mgbe ọ bụla mụ na ha na- amụ ihe , otú ha si eji Baịbụl aza ajụjụ ndị m na- ajụ ha na- edo m anya .
Abịara m mata na aha Chineke bụ Jehova .
(
Abụ Ọma 83 : 18
) Ọmarịcha àgwà e ji mara ya bụ ịhụnanya .
(
1 Jọn 4 : 8
) O kere ndị mmadụ n’ ihi na ọ chọrọ ka ha dịrị ndụ otú yanwa dị .
Aghọtakwara m na n’ agbanyeghị na Chineke kwere ka mmegbu dịrị , ọ kpọrọ ya asị , ọ ga- ewepụkwa ya n’ oge na- adịghị anya ruo mgbe ebighị ebi .
Amụtakwara m na ọ bụ isi Adam na Iv nupụrụ mere imi na anya ji dị ụmụ mmadụ otú a ọ dị ha .
(
Ndị Rom 5 : 12
) Otu n’ ime nsogbu ndị nnupụisi ha na- akpatara anyị bụ ọnwụ , dị ka ọnwụ papa m .
Ma mgbe ụwa ga- aghọ paradaịs n’ oge na- adịghị anya , Chineke ga- eme ka nsogbu a na nsogbu ndị ọzọ kwụsị n’ ihi na n’ oge ahụ , ndị nwụrụ anwụ ga- adị ndụ ọzọ .
—
Ọrụ Ndịozi 24 : 15
Baịbụl zara ajụjụ m niile .
M bidoro nwewekwa okwukwe na Chineke .
Mgbe m matakwuru Ndịàmà Jehova , aghọtara m na ha nọ n’ ebe niile n’ ụwa .
Otú ha si hụ ibe ha n’ anya ma dị n’ otu masịrị m .
(
Jọn 13 : 34 , 35
) Ihe m mụtara gbasara Jehova mere ka ijere ya ozi gụwa m agụụ .
N’ ihi ya , m kpebiri na m ga- abụ otu n’ ime Ndịàmà Jehova .
E mere m baptizim n’ abalị asatọ n’ ọnwa Jenụwarị afọ 2005 .
URU NDỊ M RITERELA :
Otú ihe e kwuru na Baịbụl si doo anya ma dị mfe nghọta mere ka ndụ m gbanwee .
Ọtụtụ ihe m na- amụta na Baịbụl na- eme ka obi ruo m ala .
Ihe na- eme m ezigbo obi ụtọ ma na- akasi m obi bụ na m na- atụ anya ịhụ papa m ọzọ mgbe Chineke ga- akpọlite ndị nwụrụ anwụ n’ ọnwụ otú o kwuru na Baịbụl .
—
Jọn 5 : 28 , 29
O ruola afọ isii mụ na ezigbo di m Jonathan lụrụ .
Anyị na- enwekwa obi ụtọ .
Anyị abụọ ahụla na ihe Baịbụl kwuru banyere Chineke bụ eziokwu , o sighịkwa ike nghọta .
Ma , uru dị na ya enweghị atụ .
Ọ bụ ya mere obi ji atọ anyị ụtọ ịgwa ndị ọzọ ihe ọma niile anyị na- atụ anya ha .
Ugbu a , aghọtala m “ ụdị Ndị Kraịst ” Ndịàmà Jehova bụ .
Ha bụ ezigbo Ndị Kraịst .
Ndị Bụ́ Di Meenụ Ka Obi Na- eru Nwunye Unu Ala
OLEE otú di ga- esi eme ka obi na- eru nwunye ya ala ?
Ọtụtụ ndị chere na ọrụ kacha mkpa nwoke nwere ịrụ bụ ịna-akpata ego ga- ezu igboro ndị ezinụlọ ya mkpa ha .
Ma ,
obi anaghị eru
ụfọdụ ụmụ nwaanyị ndị di ha nwere ego
ala
, ụjọ na- atụkwa ha .
Dị ka ihe atụ , otu nwaanyị Spen aha ya bụ Rosa kwuru , sị : “ Di m bụ ọka mma n’ ámá .
Ọ batahaala n’ ụlọ , ya ana-ebigbọ ka ọdụm . ”
Nwaanyị Naịjirịa aha ya bụ Joy kwuru , sị : “ Mgbe ọ bụla m na- ekwetaghị ihe di m kwuru , ọ na- asị m : ‘ Ị ga- eme ihe ọ bụla m kwuru n’ ihi na abụ m di gị . ’ ”
Olee otú nwoke ga- esi na- egboro ndị ezinụlọ ya mkpa ha , hụkwa ha n’ anya ?
Olee otú nwoke ga- esi eme ka obi na- eru ndị ezinụlọ ya ala ma mee ka ụlọ ha ghọọrọ nwunye ya “ ebe izu ike ” ?
—
Rut 1 : 9
IHE BAỊBỤL KWURU GBASARA IKIKE DI NWERE
Ọ bụ eziokwu na di na nwunye enweghị onye ka ibe ya n’ anya Chineke , Baịbụl kwuru na onye nke ọ bụla n’ ime ha nwere ọrụ ọ ga na- arụ n’ ezinụlọ .
Ndị Rom 7 : 2
kwuru na nwaanyị lụrụ di nọ n’ okpuru ‘ iwu di ya . ’
Chineke họpụtara di ka ọ bụrụ isi nke nwunye ya otú ahụ ọtụtụ ụlọ ọrụ na- ahọpụta onyeisi ga na- ahụ maka ihe ndị a na- eme n’ ụlọ ọrụ ha .
(
1 Ndị Kọrịnt 11 : 3
) Di kwesịrị ịbụ onye mbụ ga na- ahụ na ihe na- agazi agazi n’ ezinụlọ ya .
Ọ bụrụ na ị bụ di , olee ihe i kwesịrị iji ikike a Chineke nyere gị na- eme ?
Baịbụl kwuru , sị : “ Ndị bụ́ di , na- ahụnụ nwunye unu n’ anya , dị nnọọ ka Kraịst hụkwara ọgbakọ ahụ n’ anya . ”
(
Ndị Efesọs 5 : 25
) Ọ bụ eziokwu na Jizọs Kraịst alụghị nwaanyị , ma otú o si mesoo ndị mmadụ ga- enyere gị aka ka ị bụrụ ezigbo di .
Ka anyị hụ otú nke a si bụrụ eziokwu .
IHE NDỊ BỤ́ DI GA- AMỤTA N’ AKA JIZỌS
Jizọs mere ka ahụ́ ruo ndị mmadụ ala ma nyere ha aka .
Jizọs gwara ndị a na- emegbu emegbu na ndị nsogbu ụwa na- anyịgbu , sị : “ Bịakwutenụ m , .
.
.
m ga- emekwa ka unu nweta ume . ”
(
Matiu 11 : 28 , 29
) Ọtụtụ mgbe , Jizọs nyere ha nri , gwọọ ha ọrịa ma nyere ha aka ka ha na Chineke dịrị ná mma .
Ọtụtụ ndị nọ na- abịa Jizọs nso n’ ihi na ha ma na ọ ga- eme ka nsogbu ha belata .
Otú ndị bụ́ di ga- esi na- eme ka Jizọs .
Gbalịa na- enyere nwunye gị aka n’ ọrụ dị iche iche ọ na- arụ n’ ụlọ .
Rosa kwuru , sị : “ Di m na- eme m ka m̀ bụ ohu ya . ”
E nwekwara ụmụ nwaanyị ndị ọzọ ụwa ha dị otú ọ dị Rosa .
Ma , otu nwoke aha ya bụ Kweku , bụ́ onye ya na nwunye ya bi n’ udo , sịrị : “ Ana m
ajụkarị nwunye m ihe ọ chọrọ ka m nyere ya aka mee .
Ebe m hụrụ ya n’ anya , ana m enyere ya aka arụ ọrụ ndị dị n’ ụlọ n’ echeghị ka ọ gwa m agwa . ”
Jizọs chebaara ndị mmadụ echiche , nweekwara ha ọmịiko .
Otu nwaanyị dara ogbenye rịara ọrịa ọjọọ afọ iri na abụọ .
Mgbe ọ nụrụ na Jizọs na- arụ ọrụ ebube , “ ọ nọ na- ekwu , sị : ‘ Ọ bụrụ na m bitụ naanị uwe elu ya aka , m ga- agbake . ’ ”
Ihe a o kwuru bụ eziokwu .
Ọ gakwuuru Jizọs , metụ ọnụ ọnụ uwe elu ya aka , ya agbakee ozugbo .
O nwere ike ịbụ na ụfọdụ ndị nọ mgbe ihe a mere kwuru n’ obi ha na nwaanyị ahụ ekwesịghị imetụ Jizọs aka .
Ma Jizọs matara na ọrịa ahụ ataala ya ahụhụ .
Ọ gwara nwaanyị ahụ , sị : “ Nwa m nwaanyị , .
.
.
gbakee n’ ọrịa ọjọọ nke na- arịa gị . ”
Jizọs abaraghị ya mba ma ọ bụ menye ya ihere , kama ọ ghọtara ihe ya na ya na- alụ .
Ihe a Jizọs mere gosiri na o nwere ọmịiko .
—
Mak 5 : 25-34
Nwoke ichebara ihe ndị Jizọs mere echiche nwere ike ime ka ọ bụrụ ezigbo di na ezigbo nna
Ọ bụrụ na ahụ́ adịghị nwunye gị , na- enwere ya ndidi ma na- echebara ya echiche karịa otú ị na- emebu .
Gbalịa ka ị ghọta ihe mere o ji ele ihe anya otú o si ele ya nakwa ihe mere o ji eme ihe ụfọdụ ọ na- eme .
Dị ka ihe atụ , otu nwoke aha ya bụ Ricardo kwuru , sị : “ M chọpụta na ahụ́ na- agbakasị nwunye m , m na- agbalịsi ike ka m ghara ikwu ihe ga- eme ka iwe wekwuo ya . ”
Jizọs na ndị na- eso ụzọ ya na- ekwurịta okwu .
Jizọs na- akọwara ndị na- eso ụzọ ya ihe ha na- amaghị , na- agwakwa ha otú obi dị ya .
Ọ gwara ha , sị : “ Ihe niile m nụrụ n’ ọnụ Nna m ka m mere ka unu mara . ”
(
Jọn 15 : 15
) Ọ bụ eziokwu na e nwere mgbe Jizọs na- achọ ịnọ naanị ya chee echiche ma kpee ekpere , ma ọtụtụ mgbe , ọ na- agwa ndị na- eso ụzọ ya ihe dị ya n’ obi .
N’ abalị bọtara ụbọchị e gburu Jizọs ka ọ̀ bụ onye omekome , ọ gwara ha na ihe na- aga ime ‘ na- ewute mkpụrụ obi ya nke ukwuu . ’
O zoroghị ha ọnụ .
(
Matiu 26 : 38
) Ọ bụrụgodị na ha mere ihe wutere Jizọs , ọ naghị akwụsị ịgwa ha okwu .
—
Matiu 26 : 40 , 41
Na- agwa nwunye gị otú obi dị gị nakwa ihe ị na- eche .
Ụfọdụ ụmụ nwaanyị na- ekwu na di ha na- ekwusara ndị mmadụ okwu n’ èzí , ma ha lọta n’ ụlọ , ha anaghị atụpụ ọnụ .
Ma , otu nwaanyị aha ya bụ Ana kwuru otú obi na- adị ya ma di ya gwa ya obi ya .
Ọ sịrị : “ M na- amata na ọ hụrụ m n’ anya n’ eziokwu , m na- ahụkwu ya n’ anya . ”
A nwala anwa kwụsị ịtụpụrụ nwunye gị ọnụ maka na o mejọrọ gị .
Otu nwaanyị kwuru , sị : “ Mgbe ọ bụla m mere ihe kpasuru di m iwe , ọ naghị atụpụrụ m ọnụ ruo ọtụtụ ụbọchị .
Ihe a ọ na- eme na- eme ka obi ghara izu m ike , ya adịzie m ka à jụrụ m ajụ . ”
Ma , otu nwoke aha ya bụ Edwin na- agbalị ime ka Jizọs .
Ọ sịrị : “ Ọ na- abụ nwunye m kpasuo m iwe , anaghị m ekwu okwu ozugbo , kama m na- achọta oge dị mma mụ na ya ga- ekwurịta ya . ”
Joy , bụ́ onye anyị kwuru okwu ya ná mbido isiokwu a , achọpụtala na di ya agbanwewala kemgbe Ndịàmà Jehova na- akụziri ya Baịbụl .
Joy sịrị : “ Ọ gbanwewala , ọ na- agbalịsi ike ka ọ na- eme ka Jizọs ma bụrụ ezigbo di . ”
Ihe ọtụtụ di na nwunye na- amụta na Baịbụl a na- akụziri ha na- abara ha uru .
Ị̀ ga- achọ iso ná ndị a na- amụ Baịbụl ?
Ọ bụrụ otú ahụ , i nwere ike ịgwa Onyeàmà Jehova ọ bụla ka ọ bịa ka gị na ya mụwa Baịbụl .
Ị gaghị akwụ ya ụgwọ ọ bụla .
Ị̀ Maara ?
Na Baịbụl , gịnị ka okwu bụ́ “ ọnaozi ” pụtara ?
Onye ọnaozi ndị Asiria kpụrụ n’ ahụ́ ájá
Mgbe ụfọdụ , a kpọọ mmadụ ọnaozi , ọ pụtara na onye ahụ bụ nwoke a pịrị amụ .
N’ oge a na- ede Baịbụl , a na- apị ụfọdụ ụmụ nwoke amụ .
Ọ na- abụkarị ndị a chọrọ ịta ahụhụ , ndị e jidere n’ agha , ma ọ bụkwanụ ndị e ji mere ohu ka a na- apị amụ .
Ọ bụ ụmụ nwoke a pịrị amụ , bụ́ ndị a tụkwasịrị obi , na- elekọta ebe ụmụ nwaanyị na- ebi n’ obí eze .
Dị ka ihe atụ , ọ bụ ndị ọnaozi abụọ aha ha bụ Hegaị na Sheashgaz na- elekọta ndị nwunye eze Peshia aha ya bụ Ahazuirọs na ndị iko ya .
Ọ dị ka ọ̀ bụ eze a bụ Zaksis nke Mbụ .
—
Esta 2 : 3 ,
14
Ma , ọ bụghị ndị niile Baịbụl kpọrọ ndị ọnaozi ka a pịrị amụ .
Ndị ọkà mmụta kwuru na a na- akpọkwa onye na- arụ ọrụ n’ obí eze ọnaozi .
Ọ ga- abụ na ihe mere e ji kpọọ Ibed-melek , bụ́ onye ya na Jeremaya rụkọrọ ọrụ , ọnaozi bụ na ọ na- arụ ọrụ n’ obí eze .
Ọ ga- abụkwa ya mere e ji kpọọ otu nwoke Itiopia Filip ziri ozi ọma ọnaozi .
O nwere ike ịbụ na Ibed-melek nọ n’ ọkwá dị elu n’ obí Eze Zedekaya n’ ihi na ọ chọọ ịhụ eze a , ọ na- aga n’ onwe ya ahụ ya .
(
Jeremaya 38 : 7 , 8
) Baịbụl kwukwara na nwoke Itiopia ahụ na- elekọta akụ̀ eze nwaanyị ndị Itiopia nakwa na “ ọ gara Jeruselem ife Chineke . ”
—
Ọrụ Ndịozi 8 : 27
Gịnị mere ndị na- azụ atụrụ n’ oge Baịbụl ji ekewapụ atụrụ n’ ebe ewu nọ ?
Mgbe Jizọs na- ekwu ihe ga- eme n’ oge a ga- ekpe ndị mmadụ ikpe n’ ọdịnihu , ọ sịrị : “ Mgbe Nwa nke mmadụ ga- abịa n’ ebube ya , .
.
.
ọ ga- ekewapụkwa ndị mmadụ n’ ebe ibe ha nọ , dị nnọọ ka onye ọzụzụ atụrụ si ekewapụ atụrụ n’ ebe ewu nọ . ”
(
Matiu 25 : 31 , 32
) Gịnị mere onye na- azụ ewu na atụrụ ga- eji ekewapụ atụrụ n’ ebe ewu nọ ?
Ndị na- azụ ewu na atụrụ na- eduru ewu na atụrụ ha aga ebe ha ga- anọ taa ahịhịa .
N’ abalị , ha na- akpọba ha n’ ụlọ a rụụrụ ha ka anụ ọhịa ghara ịtagbu ha , ka ndị ohi ghara izuru ha , ma ọ bụ ka oyi ghara ịtụgbu ha .
(
Jenesis 30 : 32 , 33 ;
31 : 38-40
) A na- edewe atụrụ iche n’ ihi na ọ bụghị anụ siri ike , karịchaa , nne atụrụ na ndị nke a mụrụ ọhụrụ , ka ewu ghara imerụ ha ahụ́ n’ ihi na ewu na- adị gara gara karịa atụrụ .
Otu akwụkwọ aha ya bụ
All Things in the Bible
kwuru na ndị na- azụ atụrụ anaghị ekwe ka ewu na atụrụ nọkọta mgbe atụrụ ‘ dị ime ma ọ bụ mgbe ọ na- akwado ịmụ nwa , mgbe a na- apịpụta mmiri ara ya , nakwa mgbe a na- akpacha ya ajị . ’
Nke a gosiri na ndị Jizọs gwara okwu n’ Izrel oge ochie mgbe o ji ewu na atụrụ mee ihe atụ a ghọtara ihe o kwuru n’ ihi na ewu na atụrụ juru eju n’ ebe ahụ .
Ànyị Kwesịrị Ikpegara Jizọs Ekpere ?
N’ OGE na- adịbeghị anya , otu onye na- eme nchọpụta jụrụ ihe karịrị narị ndị na- eto eto asatọ si na chọọchị dị iche iche ajụjụ .
Ihe o dere n’ akwụkwọ o ji jụọ ha ajụjụ bụ : “ Jizọs na- aza ekpere . ”
Ọ jụziri ha ma hà kwetara ihe ahụ o dere ka ọ̀ bụ na ha ekwetaghị .
E kee ndị na- eto eto ahụ ụzọ iri , ụzọ isii n’ ime ha sịrị na ha kwetasiri ike na Jizọs na- aza ekpere .
Ma , otu n’ ime ha kagburu Jizọs , dee ya “ Chineke . ”
Olee ihe gịnwa chere ?
Ọ̀ bụ Jizọs ka anyị kwesịrị ikpegara ekpere ka ọ̀ bụ Chineke ?
Ka anyị burugodị ụzọ leba anya n’ ihe Jizọs gwara ndị na- eso ụzọ ya mgbe ọ na- akụziri ha otú ha ga- esi na- ekpe ekpere , n’ ihi na ọ ga- eme ka anyị mata azịza ajụjụ a .
ÒNYE KA JIZỌS KỤZIIRI ANYỊ KA ANYỊ NA- EKPEGARA EKPERE ?
kụziiri
anyị ma sikwa n’ ekpere ya
gosi
anyị onye anyị kwesịrị ịna-ekpegara ekpere .
Ebe Jizọs kpegaara Nna ya nke eluigwe ekpere , ọ chọkwara ka mmadụ niile na- ekpegara Nna ya ekpere
IHE JIZỌS KỤZIRI :
E nwere mgbe otu onye na- eso ụzọ Jizọs gwara ya , sị : “ Onyenwe anyị , kụziere anyị otú e si ekpe ekpere . ”
Jizọs sịrị : “ Mgbe ọ bụla unu na- ekpe ekpere , sịnụ , ‘ Nna . ’ ”
(
Luk 11 : 1 , 2
) Mgbe Jizọs na- akụzi ihe n’ elu ugwu , ọ gwakwara ndị na- ege ya ntị ka ha na- ekpe ekpere .
Ọ sịrị ha : “ Kpekuo Nna gị nke nọ na nzuzo ekpere . ”
Jizọs gwakwara ha ihe mere ka obi sie ha ike .
Ọ sịrị ha : “ Nna unu maara ihe ndị na- akpa unu tupu unu arịọ ya . ”
(
Matiu 6 : 6 ,
8
) N’ abalị bọtara ụbọchị Jizọs nwụrụ , ọ gwara ndị na- eso ụzọ ya , sị : “ Ọ bụrụ na unu arịọ Nna m ihe ọ bụla , ọ ga- enye ya unu n’ aha m . ”
(
Jọn 16 : 23
) N’ eziokwu , Jizọs kụziiri anyị ka anyị na- ekpegara Jehova Chineke , bụ́ Nna ya na Nna anyị , ekpere .
—
Jọn 20 : 17
IHE EKPERE YA GOSIRI ANYỊ :
Jizọs kpekwara ekpere otú ahụ ọ gwara ndị ọzọ ka ha si na- ekpe .
O kpere ekpere , sị : “ Nna , Onyenwe eluigwe n’ ụwa , ana m enye gị otutu n’ ihu ọha . ”
(
Luk 10 : 21
) N’ oge ọzọ Jizọs kpere ekpere , o “ leliri anya n’ eluigwe wee sị : ‘ Nna , ana m ekele gị na ị nụwo olu m . ’ ”
(
Jọn 11 : 41
) Mgbe ọ fọrọ obere ka Jizọs nwụọ , o kpere ekpere , sị : “ Nna , n’ aka gị ka m na- enyefe mmụọ m . ”
(
Luk 23 : 46
) Ebe Jizọs kpegaara Nna ya nke eluigwe bụ́ “ Onyenwe eluigwe na ụwa ” ekpere , ọ chọkwara ka mmadụ niile na- ekpegara Nna ya ekpere .
(
Matiu 11 : 25 ;
26 : 41 , 42 ;
1 Jọn 2 : 6
) Ma , ndị mbụ soro ụzọ Jizọs hà ghọtara na ọ bụ Chineke ka e kwesịrị ikpegara ekpere ?
ÒNYE KA NDỊ MBỤ SORO ỤZỌ JIZỌS KPEGAARA EKPERE ?
Izu ole na ole Jizọs laghachichara n’ eluigwe , ndị na- achọghị iji ntị anụ gbasara Jizọs yiri ndị na- eso ụzọ ya egwu ma kpagbuo ha .
(
Ọrụ Ndịozi 4 : 18
) Ndị na- eso ụzọ Jizọs kpere ekpere ozugbo .
Ma , ònye ka ha kpegaara ya ?
Baịbụl kwuru na “ ha ji otu obi gwa Chineke ” okwu n’ ekpere , rịọ ya ka o nyere ha aka ‘ n’ aha ohu ya dị nsọ bụ́ Jizọs . ’
(
Ọrụ Ndịozi 4 : 24 ,
30
) N’ eziokwu , ndị na- eso ụzọ Jizọs kpere ekpere otú ọ gwara ha ka ha si na- ekpe ya .
Ha kpegaara Chineke ekpere , ọ bụghị Jizọs .
Mgbe ọtụtụ afọ gachara , Pọl onyeozi kwuru otú ya na Ndị Kraịst ibe ya si kpee ekpere .
N’ akwụkwọ ozi o degaara Ndị Kraịst ibe ya , ọ sịrị : “ Anyị na- ekele Chineke bụ́ Nna nke Onyenwe anyị Jizọs Kraịst oge niile mgbe anyị na- ekpe ekpere maka unu . ”
(
Ndị Kọlọsi 1 : 3
) Pọl degakwaara Ndị Kraịst ibe ya akwụkwọ ozi , gwa ha ka ha “ na- ekele Chineke bụ́ Nna anyị mgbe niile maka ihe niile n’ aha Onyenwe anyị Jizọs Kraịst . ”
(
Ndị Efesọs 5 : 20
) Ihe ndị a Pọl dere gosiri na ọ gbara ndị ọzọ ume ka ha na- ekpegara “ Chineke bụ́ Nna anyị ” ekpere
“ mgbe niile ” maka ihe niile .
Ma , o doro anya na ọ bụ n’ aha Jizọs ka o kpere ekpere niile ahụ .
—
Ndị Kọlọsi 3 : 17
Anyị ga- egosi na anyị hụrụ Jizọs n’ anya ma anyị na- ekpe ekpere otú ahụ o kwuru ka anyị si na- ekpe .
Ọ bụ ihe Ndị Kraịst oge ochie mere .
(
Jọn 14 : 15
) Ọ bụrụ na anyị ana-ekpegara naanị Nna anyị nke eluigwe bụ́ Jehova ekpere , obi ga- esikwu anyị ike na ọ ga na- aza ekpere anyị otú obi siri otu ọbụ abụ ike .
Ọbụ ọbụ ahụ kwuru
n’ Abụ Ọma 116 : 1 , 2
, sị : “ Ịhụnanya juru m obi n’ ihi na Jehova na- anụ olu m .
.
.
M ga- akpọku ya ụbọchị ndụ m niile . ”
Ajụjụ Ndị Baịbụl Zara
Olee ihe mere ọtụtụ ndị jizi ekweta na e nwere Onye kere ihe niile ?
Ọ̀ bụ na otú e si kee anyị adịghị ebube ?
Ihe dị ka puku afọ atọ gara aga , otu onye na- ede abụ dere , sị : “ I kere m n’ ụzọ dị egwu , dịkwa ebube . ”
(
Abụ Ọma 139 : 14
) Ọ bụrụ na i chee echiche banyere otú nwa nọ n’ afọ si aghọ mmadụ ma na- eto n’ afọ nne ya , ọ̀ bụ na ọ naghị eju gị anya ?
Ọtụtụ ndị kwetara na o nwere Onye kere ihe niile dị ndụ .
—
Gụọ
Abụ Ọma 139 : 13-17 ;
Ndị Hibru 3 : 4
Ọ bụ Onye kere eluigwe na ụwa ma mee ka ụwa dị mma obibi nyere ụmụ mmadụ na ihe ndị ọzọ ndụ .
(
Abụ Ọma 36 : 9
) Ọ gwara ụmụ mmadụ okwu ma mee ka anyị mata onye ọ bụ .
—
Aịzaya 45 : 18
Ụmụ mmadụ hà si n’ anụmanụ bido ịdị ndụ ?
Ahụ́ mmadụ na nke anụmanụ yitụrụ .
Ma , ihe mere ha ji yie bụ na e kere ma mmadụ ma anụmanụ ka ha biri n’ ụwa .
Onye kere ihe niile esighị n’ anụmanụ kee mmadụ , kama o ji ájá si n’ ala kee mmadụ mbụ .
—
Jenesis 1 : 24 ;
2 : 7
O nwere ihe abụọ mere mmadụ ji dị iche n’ anụmanụ .
Nke mbụ bụ na e kere mmadụ ka o nwee ike ịmata Onye kere ya , hụ ya n’ anya ma na- akwanyere ya ùgwù .
Nke abụọ bụ na e kere mmadụ ka ha na- adị ndụ ruo mgbe ebighị ebi , ma e
keghị
anụmanụ ka ha na- anọru otú ahụ .
Ma ugbu a , mmadụ niile na- anwụ anwụ n’ ihi na anyị ketara ọnwụ n’ aka nwoke mbụ dịrị ndụ n’ ụwa .
Nwoke a bufere anyị ọnwụ n’ ihi na o nupụụrụ Onye kere ya isi .
—
Jenesis 1 : 27 ;
2 : 15-17
Ụlọ Nche , Nke 3 2019
Mmadụ Nwụọ , nke Ya Ọ̀ Gaala ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na donate .
jw .
org .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị N’ ụlọ Nche A
O Nweghị Onye Nwere Ike Ịgbanahụ Ọnwụ
WEREGODỊ ya na ị na- ele fim na- akọ gbasara otu onye egwú a ma ama ihe ya na- amasị gị .
Fim ahụ bidoro igosi mgbe ọ dị obere , mgbe ọ malitere ịmụ otú e si akpọ ngwá egwú , nakwa ọtụtụ ugboro ọ nọ na- amụgharị ya .
Gị ahụzie ka ọ na- aga na- akụ egwú n’ ebe dị iche iche n’ ụwa , ghọzie onye a ma ama .
O teghị aka , ya akawa nká , mechaa nwụọ .
Fim ahụ agwụ .
Ihe e gosiri na fim ahụ abụghị ihe na- emeghị eme , kama , ọ bụ akụkọ banyere onye dịrị ndụ ma mechaa nwụọ .
Ma onye e gosiri na fim ahụ ọ̀ bụ onye na- akụ egwú , onye sayensị , onye na- eme egwuregwu ma ọ bụkwanụ onye ọ bụla ọzọ a ma ama , otu ihe ahụ gakwaara eme ya .
Onye ahụ nwere ike ọ rụzuru ọtụtụ ihe mgbe ọ dị ndụ , ma chegodị ihe ndị ọ gaara arụzu ma a si na o meghị agadi ma nwụọ .
Ọ na- agbawa obi ma anyị cheta na ọnwụ na- eche anyị niile ihu .
(
Ekliziastis 9 : 5
) N’ agbanyeghị mbọ niile anyị na- agba , anyị anaghị agbanahụ nká na ọnwụ .
Ọrịa ma ọ bụ ihe mberede nwedịrị ike ime ka anyị gbabiri nwụọ .
Baịbụl kwuru na anyị dị ka alụlụụ nke “ na- apụta ruo nwa oge wee pụọ n’ anya . ”
—
Jems 4 : 14
.
Ebe ọ bụ na anyị ejighị ndụ anyị n’ aka , ụfọdụ ndị na- ebi ndụ “ ka anyị rie ma ṅụọ , n’ ihi na echi ka anyị ga- anwụ . ”
(
1 Ndị Kọrịnt 15 : 32
) Ihe mere ndị mmadụ ji ebi ụdị ndụ a bụ n’ ihi na ha ma na ha nwere ike ịnwụ mgbe ọ bụla , nakwa na ha enweghị olileanya ọ bụla maka ọdịnihu .
O nwere mgbe ọ ga- eru , karịchaa mgbe onye ahụ nọ n’ ezigbo nsogbu , o nwere ike ịna-ajụ onwe ya , sị : ‘ Mmadụ nwụọ , nke ya ọ̀ gaala ? ’
Olee ebe i nwere ike inweta azịza ya ?
Ọtụtụ ndị na- atụ anya na ndị sayensị ga- enwe ike ịza ajụjụ ahụ .
Ndị sayensị na ndị dọkịta achọpụtala ihe ndị nwere ike ime ka mmadụ dịkwuo ndụ ogologo .
Ụfọdụ ndị sayensị na- agbakwa mbọ ịhụ na ndị mmadụ na- adị ogologo ndụ karịa .
Ma hà mezuru ya ma ọ bụ na ha emezughị ya , ajụjụ ndị mmadụ ka na- ajụ bụ : Gịnị mere anyị ji aka nká ma na- anwụ anwụ ?
Ànyị nwere olileanya na onye iro anyị bụ ọnwụ ga- emecha kwụsị ?
Isiokwu na- esonụ ga- aza ajụjụ ndị a , zaakwa ajụjụ bụ́ , Mmadụ nwụọ , nke ya ọ̀ gaala ?
Mbọ Ndị Mmadụ Na- agba Ka Mmadụ Na- adị Ogologo Ndụ
IHE ndị ahụ Eze Sọlọmọn maara ihe kwuru n’ oge ochie gosiri ihe ndị mmadụ na- achọ .
Ebe ọ bụ na ndụ dị mkpụmkpụ , anyị enweghịkwa ike ịgbanahụ ọnwụ , kemgbe ụwa , ndị mmadụ na- achọsi ike ịdị ogologo ndụ .
Kemgbe ọtụtụ puku afọ , ndị mmadụ achọọla otú ha ga- esi adị ogologo ndụ .
Dị ka ihe atụ , e nwere eze ndị Sumeria a na- akpọ Gilgamesh .
E nwere ọtụtụ akụkọ ifo a kọrọ banyere ndụ ya .
Otu n’ ime ya bụ nke e dere n’ akwụkwọ a kpọrọ Akụkọ Gilgamesh .
Akụkọ ahụ kwuru na Gilgamesh mere njem nwere ike ịta isi ya iji chọpụta ihe ọ ga- eme ka ọ ghara ịnwụ anwụ .
Ma , mbọ ya kụrụ afọ n’ ala .
Ebe otu onye oge ochie na- emepụta ọgwụ nọ n’ ebe ọ na- emepụta ọgwụ
Ihe karịrị puku afọ abụọ gara aga , ndị na- emepụta ọgwụ na Chaịna mepụtara ọgwụ ha sịrị na o nwere ike ime ka mmadụ na- adị ogologo ndụ .
Ha tinyetụrụ ya mekuri na asenik .
A na- eche na ọ bụ ọgwụ a gburu ọtụtụ ndị eze Chaịna .
Na Yurop oge ochie , ụfọdụ ndị na- emepụta ọgwụ gbalịrị ka ha gbarie ọlaedo ka ndị mmadụ nwee ike ịṅụ ya aṅụ .
Ha chere na ebe ọ bụ na ọlaedo anaghị emebi emebi , na o nwere ike ime ka ndị mmadụ na- adị ogologo ndụ .
Taa , ụfọdụ ndị sayensị na- agba mbọ ka ha chọpụta ihe mere anyị ji aka nká .
Nke a gosiri na ọ ka na- agụsi ndị mmadụ agụụ ike ịchọpụta ihe ga- eme ka anyị ghara ịka nká ma nwụọ .
Ma , olee ihe ha chọpụtarala ?
CHINEKE TINYERE “ MGBE EBIGHỊ EBI N’ OBI HA . ”
—
EKLIZIASTIS 3 : 10 , 11
ỊCHỌ ỊMATA IHE MERE ANYỊ JI AKA NKÁ TAA
Ndị sayensị na- amụ banyere mkpụrụ ndụ dị n’ ahụ́ mmadụ ekwuola ihe dị iche iche karịrị narị atọ ha chere mere ndị mmadụ ji aka nká ma na- anwụ anwụ .
N’ oge ndị na- adịbeghị anya , ha emeela ka mkpụrụ ndụ ndị dị n’ ahụ́ mmadụ na anụmanụ ditekwuo ndụ aka .
Ihe a ndị sayensị a mere emeela ka ụfọdụ ndị aka ji akụ̀ na- enye ha ego ka ha nwee ike ịchọpụta “ ihe mere anyị ji anwụ anwụ . ”
Gịnị ka ha merela ?
Ịgbalị ịgbatikwu ndụ .
Ụfọdụ ndị sayensị kwuru na otu ihe na- akpata ịka nká bụ ihe dị n’ ebe ngwụcha mkpụrụ ndụ .
Ihe ahụ na- eme ka ihe dị ná mkpụrụ ndụ ghara ịgbanwe mgbe ha na- emepụta ndị ọhụrụ .
Ma mgbe ọ bụla ha na- emepụta ndị ọhụrụ , ihe ahụ na- ebelata .
Ka oge na- aga , mkpụrụ ndụ na- akwụsị imepụta ndị ọhụrụ , nká ebidozie .
Otu nwaanyị aha ya bụ Elizabeth Blackburn nwetara nnukwu ihe nrite n’ afọ 2009 n’ ihi ihe ndị ọ rụzurula na sayensị .
Ya na ndị òtù ya chọpụtara
ihe dị n’ ahụ́ mmadụ nke na- eme ka ihe ahụ dị ná ngwụcha mkpụrụ ndụ ghara iji ike na- ebelata , meekwa ka mkpụrụ ndụ ghara ịka nká ngwa ngwa .
Ma , ha kwuru na ihe ahụ na- adị ná ngwụcha mkpụrụ ndụ “ anaghị eme ka mmadụ dịkwuo ogologo ndụ . ”
Ime ka mkpụrụ ndụ maliteghachi imepụta ndị ọhụrụ
bụ mbọ ọzọ ndị sayensị na- agba iji mee ka mmadụ ghara ịna-aka nká .
Mgbe mkpụrụ ndụ anyị na- enwezighị ike imepụta ndị ọhụrụ n’ ihi nká , ha nwere ike ịkpa mkpụrụ ndụ na- alụso ọrịa ọgụ aka ọjọọ , ya akpatara anyị ahụ́ ọzịza , ezigbo ahụ́ mgbu nakwa ọrịa ndị ọzọ .
Na nso nso a , ndị sayensị nọ na Frans weere mkpụrụ ndụ n’ ahụ́ ndị agadi , mee ka ha maliteghachi ịmepụta ndị ọhụrụ .
Ụfọdụ n’ ime ndị agadi a akarịala otu narị afọ .
Onye isi ndị sayensị ahụ aha ya bụ Prọfesọ Jean-Marc Lemaître kwuru na ihe a ha mere gosiri na e nwere ike ime ka mkpụrụ ndụ karala nká “ maliteghachi imepụta ndị ọhụru . ”
NDỊ SAYENSỊ HÀ NWERE IKE IME KA ANYỊ NA- ADỊKWU OGOLOGO NDỤ ?
Ọ bụghị ndị sayensị niile kwetara na ọgwụ ndị na- egbochi ịka nká ngwa ngwa ga- eme ka ndị mmadụ na- adị ogologo ndụ karịa ka ha na- adị .
N’ eziokwu , kemgbe ihe dị ka narị afọ abụọ gara aga , ndị mmadụ na- adịkwu ogologo ndụ karịa ka ha na- adịbu .
Ihe kpatara ya bụ na ndị mmadụ na- adịkwu ọcha , e nweekwala ọgwụ ndị e ji agwọ ọrịa nakwa ndị e ji egbochi ọrịa .
Ụfọdụ ndị na- amụ banyere ahụ́ mmadụ kwuru na ụmụ mmadụ agaghị adị ndụ ogologo karịa ka ha na- adị taa .
N’ ihe dị ka puku afọ atọ na narị ise gara aga , otu onye so dee Baịbụl , aha ya bụ Mozis , kwuru , sị : “ Afọ ndụ anyị na- adị afọ iri asaa ; ọ bụrụkwa na anyị enwee ike pụrụ iche , ha na- adị afọ iri asatọ , ma ha jupụtara ná nsogbu na ihe ọjọọ ; n’ ihi na ha ga- agafe ngwa ngwa , anyị ewee ghara ịnọkwa . ”
(
Abụ Ọma 90 : 10
) N’ agbanyeghị mbọ ndị mmadụ na- agba iji mee ka anyị na- adị ogologo ndụ , afọ ndụ anyị ka na- adị otú ahụ Mozis kwuru .
Ma , e nwere ihe ndị bi ná mmiri na- anọfe narị afọ abụọ , nweekwa osisi ndị na- anọ ọtụtụ puku afọ .
Ọ bụrụ na anyị ejiri afọ ole anyị na- adị ndụ tụnyere nke ihe ndị a na ihe ndị ọzọ dị ndụ , anyị nwere ike ịna-eche , sị : ‘ Ndụ a anyị na- adị afọ iri asaa ma ọ bụ iri asatọ nwụọ , ọ̀ bụ ebe okwu biri ? ’
E Kere Anyị Ịdị Ndụ Ruo Mgbe Ebighị Ebi
Gịnị mere ndị mmadụ jị achọ ịdị ndụ ebighị ebi ?
Baịbụl gwara anyị na Chineke tinyere ọchịchọ a n’ ime anyị .
(
Ekliziastis 3 : 11
) Baịbụl kwukwara na “ Chineke bụ ịhụnanya . ”
(
1 Jọn 4 : 8
) Chineke hụrụ anyị n’ anya , n’ ihi ya , ọ gaghị eme ka anyị nwee ọchịchọ ịdị ndụ ebighị ebi ma ọ bụrụ na anyị agaghị adịli ndụ ebighị ebi .
O nweghị onye chọrọ ịnwụ .
Baịbụl kwudịrị na ọnwụ bụ “ onye iro ” anyị .
(
1 Ndị Kọrịnt 15 : 26
) O nwere ndị ọ na- egbu n’ oge , nweekwa ndị ọ na- ahapụ ruo ogologo oge .
Ma , e nweghị onye ga- agbata ya n’ ọsọ .
Ọtụtụ ndị cheta na otu ụbọchị na ha ga- anwụ , obi amapụ ha , ụjọ ejidekwa ha .
Ọnwụ ọ̀ ga- emechanụ kwụsị ?
Ọ̀ ga- ekweli omume ?
IHE MERE ANYỊ JI NWEE OLILEANYA NA NDỊ MMADỤ GA- EMECHA DỊRỊ NDỤ EBIGHỊ EBI
Ọ̀ ga- eju gị anya ma ị nụ na Chineke ebughị n’ obi ka ndị mmadụ na- anwụ anwụ ?
Akwụkwọ Jenesis kwuru ihe gosiri na Chineke chọrọ ka ụmụ mmadụ dịrị ndụ ebighị ebi n’ ụwa .
Mgbe Jehova Chineke kere ụwa , o tinyere ihe niile dị ụmụ mmadụ mkpa na ihe niile ga- eme ka ha na- enwe obi ụtọ na ya .
Mgbe o mechara , o kere nwoke mbụ bụ́ Adam ma tinye ya na paradaịs , bụ́ ogige dị n’ Iden .
Mgbe o kechara ihe ndị a , “ Chineke hụrụ ihe niile o mere , ma , lee !
ha dị nnọọ mma . ”
—
Jenesis 1 : 26 ,
31
Mgbe Chineke kere Adam , o zuru okè .
O kekwara ya n’ oyiyi ya .
(
Diuterọnọmi 32 : 4
) Iv , bụ́ nwunye
Adam , zukwara okè .
O nweghị ntụpọ ọ bụla ma n’ ahụ́ ma n’ uche ya .
Jehova gwara ha , sị : “ Mụọnụ ọmụmụ , baanụ ụba ma jupụta ụwa , meekwanụ ka ọ dịrị n’ okpuru unu , ka azụ̀ ndị dị n’ oké osimiri na anụ ufe nke eluigwe na ihe ọ bụla e kere eke dị ndụ nke na- agagharị n’ elu ala nọrọkwa n’ okpuru unu . ”
—
Jenesis 1 : 28
Ọ ga- ewe Adam na Iv oge iji mụọ ụmụ , jupụta ụwa .
Iv ga- amụ ụmụ , ụmụ ya amụọkwa ụmụ ruo mgbe ụmụ mmadụ jupụtara ụwa otú ahụ Chineke chọrọ .
(
Aịzaya 45 : 18
) Ọ̀ bara uru ichewe na Jehova ga- asị Adam na Iv mụọ ụmụ jupụta ụwa ma ọ bụrụ na ihe o bu n’ obi bụ na ha ga- adị ndụ hụ naanị ụmụ ha nakwa ma eleghị anya ụmụ ụmụ ha , okwu agwụ ?
Cheekwa gbasara ọrụ o nyere ha ime ka ụmụ anụmanụ nọrọ n’ okpuru ha .
Chineke gwara Adam ka ọ gụọ ụmụ anụmanụ niile aha .
Nke ahụ ga- ewekwa oge .
(
Jenesis 2 : 19
) Ma ime ka ha nọrọ n’ okpuru ya pụtara na ọ ga- amụ banyere ha ma mata otú ọ ga- esi elekọta ha .
Nke a ga- ewe oge karịa ịgụ ha aha .
N’ ihi ya , ọrụ Chineke nyere Adam na Iv ịmụ ụmụ jupụta ụwa nakwa ime ka ụmụ anụmanụ nọrọ n’ okpuru ha gosiri na o kere Adam na Iv ịdị ogologo ndụ .
Nke bụ́ eziokwu bụ na Adam dịrị nnọọ ogologo ndụ .
CHINEKE CHỌRỌ KA ỤMỤ MMADỤ DỊRỊ NDỤ EBIGHỊ EBI NA PARADAỊS N’ ỤWA
HA DỊRỊ NNỌỌ OGOLOGO NDỤ
Adam dịrị ndụ afọ 930
Metusela dịrị 969
Noa dịrị 950
Anyị na- adị afọ 70 ma ọ bụ 80
Baịbụl gosiri na o nwere mgbe ụmụ mmadụ na- adị ogologo ndụ karịa otú anyị na- adị taa .
Ọ sịrị : “ Ụbọchị niile Adam dịrị ndụ wee bụrụ narị afọ itoolu na iri atọ . ”
Ọ kpọkwara aha mmadụ isi ndị ọzọ dịrị ndụ karịa narị afọ itoolu .
Ha bụ Set , Inọsh , Kinan , Jered , Metusela , na Noa .
Ha niile dịrị ndụ tupu Iju Mmiri oge Noa .
Noa dị narị afọ isii tupu Iju Mmiri ahụ .
(
Jenesis 5 : 5-27 ;
7 : 6 ;
9 : 29
) Olee ihe mere ha ji na- adị ogologo ndụ mgbe ahụ ?
A mụrụ ha obere oge Adam na Iv ghọrọ ndị na- ezughị okè .
Ọ ga- abụ ya mere ha ji dịrị ogologo ndụ .
Ma , olee ihe gbasara izu okè na mmadụ ịdị ogologo ndụ ?
Oleekwa otú a ga- esi eme ka ọnwụ kwụsị ?
Iji zaa ajụjụ ndị a , ka anyị buru ụzọ ghọta ihe mere anyị ji aka nká ma na- anwụ anwụ .
Gịnị Mere Anyị Ji Na- aka Nká Ma Na- Anwụ Anwụ ?
Chineke gwara Adam , sị : “ N’ ụbọchị i riri mkpụrụ si [ n’ osisi ahụ ] , ị ga- anwụrịrị . ”
(
Jenesis 2 : 17
) Ọ bụrụ na Chineke kere Adam ka ọ kaa nkà ma nwụọ , ọ garaghị enye ya iwu a .
Adam makwa na ọ bụrụ na ya erighị mkpụrụ osisi ahụ na ya agaghị anwụ .
CHINEKE ACHỌGHỊ KA ỤMỤ MMADỤ NA- ANWỤ ANWỤ
Agụụ agaghị agụgbu Adam na Iv ma ọ bụrụ na ha erighị mkpụrụ si n’ osisi ahụ n’ ihi na e nwere osisi ndị ọzọ na- amị mkpụrụ juru n’ ogige ahụ .
(
Jenesis 2 : 9
) Ha gaara egosi na ha na- erubere Onye nyere ha ndụ isi ma a sị na ha erighị mkpụrụ osisi ahụ .
Ọ gakwaara egosi na ha ma na ọ bụ Chineke kwesịrị ịna-eduzi ha .
IHE MERE ADAM NA IV JI NWỤỌ
Ka anyị nwee ike ịghọta ihe mere Adam na Iv ji nwụọ , anyị ga- atụle otu mkparịta ụka kpataara anyị nsogbu .
Setan bụ́ Ekwensu ji agwọ ghaa otu okpookpo ụgha .
Baịbụl kwuru , sị : “ Agwọ kasị dị akọ n’ ime anụ ọhịa niile Jehova bụ́ Chineke kere .
O wee malite ịgwa nwaanyị ahụ , sị : ‘ Ọ̀ bụ eziokwu na Chineke sịrị unu erila mkpụrụ si n’ osisi ọ bụla dị n’ ubi a ? ’ ”
—
Iv zara ya , sị : “ Anyị nwere ike iri mkpụrụ si n’ osisi ndị dị n’ ubi a .
Ma , a bịa n’ iri mkpụrụ si n’ osisi dị n’ etiti ubi a , Chineke sịrị : ‘ Unu erila mkpụrụ si na ya , ee e , unu emetụla ya aka ka unu ghara ịnwụ . ’ ”
Agwọ ahụ gwaziri ya , sị : “ Unu agaghị anwụ ma ọlị .
N’ ihi na Chineke maara na n’ ụbọchị unu riri mkpụrụ si na ya , anya unu ga- emeghe , unu ga- adịkwa ka Chineke , mara ihe ọma na ihe ọjọọ . ”
Ihe Setan na- ekwu bụ na Jehova bụ onye ụgha , nakwa na ọ chọghị ka Adam na Iv nweta ihe ga- abara ha uru .
—
Jenesis 3 : 2-5
Iv kwetara ihe agwọ ahụ gwara ya .
O lewere osisi ahụ anya , ya adị ya mma n’ anya , gụwakwa ya agụụ .
O weere ụfọdụ n’ ime mkpụrụ osisi ahụ , malite iri ya .
Baịbụl kwuru ihe mechara mee .
Ọ sịrị : “ E mesịa , o nyetụrụ di ya mgbe ya na ya nọ , o wee rie . ”
—
Jenesis 3 : 6
Chineke gwara Adam , sị : “ N’ ụbọchị i riri mkpụrụ si na ya , ị ga- anwụrịrị . ”
—
O doro anya na o wutere Chineke mgbe ụmụ ya ọ hụrụ n’ anya kpachaara anya nupụrụ ya isi .
Gịnị ka o meziri ?
Ọ gwara Adam , sị : ‘ Ị ga- alaghachi n’ ala , n’ ihi na e si na ya wepụta gị .
N’ ihi na ájá ka ị bụ , ọ bụkwa n’ ájá ka ị ga- alaghachi . ’
(
Jenesis 3 : 17-19
) Gịnị meziri ?
Baịbụl kwuru , sị : “ Ụbọchị niile Adam dịrị ndụ wee bụrụ narị afọ itoolu na iri atọ , o wee nwụọ . ”
(
) Mgbe Adam nwụrụ , ọ gaghị eluigwe ma ọ bụ ebe ọzọ .
O nweghị ebe ọ dịbu ndụ tupu Jehova esi n’ ájá kee ya .
N’ ihi ya , mgbe ọ nwụrụ , ọ ghọrọ ájá .
Ọ dịghịzi adị .
Leenụ ihe ha mere onwe ha .
IHE MERE NA ANYỊ EZUGHỊ OKÈ
Ebe ọ bụ na Adam na Iv kpachaara anya nupụrụ Chineke isi , ha ezuzighị okè , ha enweghịzikwa olileanya ịdị ndụ ebighị ebi .
Ahụ́ ha gbanwere , ha aghọọ ndị na- ezughị okè na ndị mmehie .
Ma , ọ bụghị naanị ha ka nnupụisi ha kpataara nsogbu .
Ụmụ niile ha ga- amụ agaghị ezu okè .
Ndị Rom 5 : 12
kwuru , sị : “ Dị nnọọ ka mmehie si n’ aka otu mmadụ [ Adam ] bata n’ ụwa , ọnwụ esikwa ná mmehie bata , ọnwụ wee si otú ahụ gbasaa ruo mmadụ niile n’ ihi na ha niile mehiere . ”
Baịbụl kwuru na mmehie na ọnwụ dị ka “ ihe mkpuchi nke kpuchiri ndị niile , na ákwà a kpara akpa nke kpuchiri mba niile . ”
(
Aịzaya 25 : 7
) Ihe mkpuchi a kpuchiri ụmụ mmadụ nke na ha agaghị enwe ike isi na ya pụta .
N’ eziokwu , “ mmadụ niile na- anwụ n’ ime Adam . ”
(
1 Ndị Kọrịnt 15 : 22
) Anyị na- ajụzi ụdị ajụjụ Pọl onyeozi jụrụ .
Ọ jụrụ , sị : “ Ònye ga- anapụta m n’ ahụ́ nke na- eduga m n’ ịnwụ ụdị ọnwụ a ? ”
È nwere onye ga- anapụtali anyị ?
—
Rom 7 : 24
Olee Otú A Ga- esi Emeri Onye Iro Anyị Bụ́ Ọnwụ ?
N’ AGBANYEGHỊ na isi ahụ nne na nna anyị mbụ nupụụrụ Chineke mere ka ụmụ mmadụ bụrụ ndị mmehie ma na- anwụ anwụ , ọ gbanweghị ihe Chineke bu n’ obi kee ụmụ mmadụ .
Chineke kwuru ọtụtụ ebe na Baịbụl na nzube ya agbanwebeghị .
“ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
—
Abụ Ọma 37 : 29
“ Ọ ga- eloda ọnwụ ruo mgbe ebighị ebi , Ọkaakaa Onyenwe anyị Jehova ga- ehichapụkwa anya mmiri n’ ihu niile . ”
Aịzaya 25 : 8
“ Dị ka onye iro ikpeazụ , a ga- eme ka ọnwụ ghara ịdị irè . ”
“ Ọnwụ agaghị adị ọzọ , iru uju ma ọ bụ mkpu ákwá ma ọ bụ ihe mgbu agaghịkwa adị ọzọ . ”
Mkpughe 21 : 4
Olee otú Chineke ga- esi ‘ eloda ọnwụ ’ ma ọ bụ mee ka ọnwụ “ ghara ịdị irè ” ?
Dị ka anyị kwuru na mbụ , Baịbụl kwuru na ‘ ndị ezi omume ga- adị ndụ ruo mgbe ebighị ebi . ’
Ma o kwukwara na “ e nweghị onye ezi omume n’ ụwa nke na- eme naanị ezi ihe . ”
(
Ekliziastis 7 : 20
) Ọ̀ pụtara na Chineke ga- ahapụ ihe o kwuru na Baịbụl , gharazie ịtụ anya ka ndị mmadụ mee ihe o nyere n’ iwu ka o nwee ike imeri ọnwụ ?
Mbanụ .
Chineke agaghị eme ihe dị otú ahụ n’ ihi na ‘ Chineke apụghị ịgha ụgha . ’
(
Taịtọs 1 : 2
) Gịnịzi ka Chineke ga- eme iji mezuo ihe o bu n’ obi kee ụmụ mmadụ ?
CHINEKE “ GA- ELODA ỌNWỤ RUO MGBE EBIGHỊ EBI . ”
—
O NYERE IHE MGBAPỤTA IJI MERIE ỌNWỤ
Jehova Chineke meere anyị ihe ọma nye anyị ihe mgbapụta iji napụta anyị n’ aka ọnwụ .
Ihe mgbapụta bụ ụgwọ a kwụrụ maka ihe e mebiri ma ọ bụ iwu a dara .
Ụgwọ a na ihe e mebiri ga- aha .
Ebe ọ bụ na mmadụ niile bụ ndị mmehie , bụrụkwa ndị a mara ikpe ọnwụ , Baịbụl kwuru hoo haa , sị : “ Ọ dịghị otu n’ ime ha pụrụ ịnapụta nwanne ya ma ọlị , ọ dịghịkwa nke pụrụ inye Chineke ihe mgbapụta maka ya ; ( Ihe mgbapụta a ga- akwụ maka mkpụrụ obi ha dị oké ọnụ nke na ọ dịghị adị ruo mgbe ebighị ebi ) . ”
—
Abụ Ọma 49 : 7 , 8
Mmadụ na- ezughị okè nwụọ , ọ na- akwụ ụgwọ mmehie nke ya naanị , ọ gaghị agbapụtali onwe ya ma ọ bụ kwụọ ụgwọ mmehie nke onye ọzọ .
(
Ndị Rom 6 : 7
) N’ ihi ya , ọ bụ onye zuru okè nke na- enweghị mmehie ga- enye ndụ ya iji gbapụta anyị ná mmehie .
—
Ndị Hibru 10 : 1-4
Ihe a ka Chineke si n’ aka Ọkpara ya bụ́ Jizọs meere anyị .
O si n’ eluigwe zite ya ka a mụọ ya n’ ụwa dị ka mmadụ zuru okè na- enweghị mmehie .
(
1 Pita 2 : 22
) Jizọs kwuru na ọ bịara ka ‘ o nye mkpụrụ obi ya ka ọ bụrụ ihe mgbapụta n’ ọnọdụ ọtụtụ mmadụ . ’
(
Mak 10 : 45
) Ọ nwụrụ ka ọ kwụọ ụgwọ mmehie anyị ma gbapụta anyị n’ aka ọnwụ .
—
Jọn 3 : 16
OLEE MGBE A GA- EMERI ỌNWỤ ?
Anyị na- ahụ ka amụma Baịbụl buru na “ a ga- enwe oge dị oké egwu , nke tara akpụ ” na- emezu taa .
Ọ na- egosi na anyị bi “ n’ oge ikpeazụ ” nke ụwa ọjọọ a .
(
2 Timoti 3 : 1
) Oge ikpeazụ a ga- agwụ ‘ n’ ụbọchị ikpe na ụbọchị mbibi nke ndị na- adịghị asọpụrụ Chineke . ’
(
2 Pita 3 : 3 ,
) Ma , a gaghị ebibi ndị hụrụ Chineke n’ anya , a ga- ejikwa “ ndụ ebighị ebi ” gọzie ha .
—
Matiu 25 : 46
Jizọs bịara ka ‘ o nye mkpụrụ obi ya ka ọ bụrụ ihe mgbapụta n’ ọnọdụ ọtụtụ mmadụ . ’
—
Ọtụtụ nde mmadụ a ga- akpọlite n’ ọnwụ ga- enwe ohere ịdị ndụ ebighị ebi .
Jizọs kpọlitere mmadụ n’ ọnwụ mgbe ọ gara n’ obodo Nen .
N’ ebe ahụ , otu mkpụrụ nwa nke otu nwaanyị di
ya nwụrụ nwụnahụrụ ya .
Jizọs “ nwere ọmịiko n’ ebe ọ nọ ” ma kpọlitere ya nwa ya n’ ọnwụ .
(
Luk 7 : 11-15
) Pọl onyeozi kwukwara , sị : “ Enwekwara m olileanya n’ ebe Chineke nọ .
.
.
na a gaje inwe mbilite n’ ọnwụ nke ma ndị ezi omume ma ndị ajọ omume . ”
Olileanya mbilite n’ ọnwụ bụ otú Chineke si gosi anyị na ọ hụrụ anyị n’ anya nke ukwu .
—
Ọrụ Ndịozi 24 : 15
Ọtụtụ ijeri mmadụ ga- enwe olileanya ịdị ndụ ebighị ebi .
Baịbụl kwuru , sị : “ Ndị ezi omume ga- enweta ụwa , ha ga- ebikwa n’ elu ya ruo mgbe ebighị ebi . ”
(
) N’ oge ahụ , ha ga- enwe ezigbo obi ụtọ ịhụ mgbe okwu Pọl kwuru ihe dị ka puku afọ abụọ gara aga na- emezu .
Ọ sịrị : “ Ọnwụ , olee mmeri gị ?
Ọnwụ , olee ebe ihe i ji agba mmadụ dị ? ”
(
1 Ndị Kọrịnt 15 : 55
) Mgbe ahụ ka a ga- emeri ọnwụ , bụ́ onye iro na- echi ụmụ mmadụ ọnụ n’ ala .
Olee Otú Ị Ga- esi Enweta Ndụ Ka Mma ?
Ọ BỤGHỊ otú Chineke chọrọ ka ndụ dịrị ka ndụ dị ugbu a .
Chineke chọrọ ka ndị mmadụ ndị chọrọ ka ọ na- achị ha jupụta ụwa , ha ana-erubere ya isi ma na- eṅomi ịhụnanya ya na àgwà ọma ndị ọzọ o nwere .
Ọ chọkwara ka ha na- enwe obi ụtọ ka ha na- azụ ụmụ ha , na- achọpụta ihe ọhụrụ , na- emekwa ka ụwa niile ghọọ paradaịs .
CHINEKE KWERE NKWA IME KA IHE DỊ N’ ỤWA OTÚ Ọ CHỌRỌ KA Ọ DỊ
“ Ọ na- eme ka agha kwụsị ruo na nsọtụ ụwa . ”
Abụ Ọma 46 : 9
‘ Oge a kara aka maka ibibi ndị na- ebibi ụwa wee bịa . ’
Mkpughe 11 : 18
“ Ọ dịghị onye bi na ya nke ga- asị : ‘ Ana m arịa ọrịa . ’ ”
Aịzaya 33 : 24
“ Ndị m họọrọ ga- eji ihe aka ha rụpụtara mee ihe n’ uju . ”
Aịzaya 65 : 22
Olee otú a ga- esi emezu amụma ndị a ?
Chineke ahọpụtala Ọkpara ya bụ́ Jizọs ka ọ bụrụ Eze nke ọchịchị kacha mma ga- esi n’ eluigwe chịa ụwa a .
Baịbụl kpọrọ ọchịchị ahụ Alaeze Chineke .
(
Daniel 2 : 44
) Baịbụl kwuru banyere Jizọs , sị : ‘ Chineke ga- enyekwa ya ocheeze , ọ ga- achịkwa dị ka eze . ’
—
Luk 1 : 32 , 33
Mgbe Jizọs nọ n’ ụwa , ọ rụrụ ọtụtụ ọrụ ebube iji gosi na ihe ga- akara ụmụ mmadụ mma mgbe ọ ga- achịwa ụwa .
JIZỌS GOSIRI IHE ỌMA NDỊ Ọ GA- EMERE NDỊ NA- ERUBERE CHINEKE ISI
Ọ gwọrọ ụdị ọrịa dị iche iche iji gosi otú ọ ga- esi akwụsị ọrịa niile na- enye ụmụ mmadụ nsogbu .
Matiu 9 : 35
O mere ka ebili mmiri na- eme daa jụụ , si otú ahụ gosi otú ọ ga- esi echebe ụmụ mmadụ ka ọdachi ndị na- emere onwe ha ghara ibibi ha .
Mak 4 : 36-39
O nyere ọtụtụ puku mmadụ nri , na- egosi na ọ ga- enye ụmụ mmadụ ihe niile dị ha mkpa ná ndụ .
Mak 6 : 41-44
O mere ka mmiri ghọọ mmanya n’ otu agbamakwụkwọ ọ gara iji gosi na ọ ga- enye anyị ihe niile ga- eme ka ndụ na- atọ anyị ụtọ .
Jọn 2 : 7-11
Gịnị ka ị ga- eme ka i nweta ndụ ahụ Chineke kwere ndị hụrụ ya n’ anya ná nkwa ?
E nwere “ ụzọ ” i kwesịrị iso .
Baịbụl kpọrọ ya “ okporo ụzọ ” nke “ na- eduba ná ndụ . ”
O kwuru na “ ndị na- achọta ya dịkwa ole na ole . ”
—
Matiu 7 : 14
ỊCHỌTA ỤZỌ AHỤ NA- EDUBA NÁ NDỤ KA MMA
Gịnị bụ ụzọ ahụ na- eduba ná ndụ ?
Ụzọ ahụ na- eduba ná ndụ na- anọchi anya ihe niile Chineke gwara anyị na- eme .
Chineke kwuru , sị : “ Mụ onwe m , Jehova , bụ Chineke gị , Onye na- akụziri gị otú ị ga- esi baara onwe gị uru , Onye na- eme ka i jee ije n’ ụzọ i kwesịrị iso . ”
(
Aịzaya 48 : 17
) Ije ije n’ ụzọ a ga- eme ka ndụ gị ka mma .
Jizọs kwuru , sị : “ Ọ bụ m bụ ụzọ na eziokwu na ndụ . ”
(
Jọn 14 : 6
) Ọ bụ ikwere eziokwu ndị Jizọs kụziri na iṅomi ya ga- eme ka anyị bịaruo Chineke nso , ndụ anyị akakwa mma .
Olee otú ị ga- esi achọta ụzọ ahụ na- eduba ná ndụ ?
E nwere ọtụtụ okpukpe , ma Jizọs kwuru , sị : “ Ọ bụghị onye ọ bụla nke na- asị m , ‘ Onyenwe anyị , Onyenwe anyị , ’ ga- aba n’ alaeze eluigwe ,
kama ọ bụ onye na- eme uche Nna m nke nọ n’ eluigwe ga- aba na ya . ”
(
Matiu 7 : 21
) O kwukwara , sị : “ Unu ga- amata ha site ná mkpụrụ ha . ”
(
Matiu 7 : 16
) Baịbụl ga- enyere gị aka ịmata nke bụ́ ezi okpukpe na okpukpe ụgha .
—
Jọn 17 : 17
Olee otú ị ga- esi ebido ije ije n’ ụzọ ahụ na- eduba ná ndụ ?
E nwere ihe ndị i kwesịri ịmụta banyere Onye nyere anyị niile ndụ .
Ònye ka ọ bụ ?
Gịnị bụ aha ya ?
Olee ụdị onye ọ bụ ?
Gịnị ka ọ na- emere anyị ?
Gịnịkwa ka ọ chọrọ ka anyị na- eme ?
*
Ihe Chineke chọrọ ka ụmụ mmadụ na- eme abụghị naanị ịrụ ọrụ , rie nri , gwuo egwu ma mụọ ụmụ .
Ọ chọkwara ka anyị mata ya n’ ihi na ọ bụ Onye Okike anyị , ma bụrụ enyi ya .
Anyị ga- egosi na anyị hụrụ ya n’ anya ma anyị na- eme uche ya .
Jizọs kwuru , sị : “ Iji nweta ndụ ebighị ebi , ọ dị ha mkpa ịmata gị nke ọma , onye naanị ya bụ ezi Chineke . ”
—
Jọn 17 : 3
CHINEKE NA- ESI NA BAỊBỤL AKỤZIRI GỊ “ OTÚ Ị GA- ESI BAARA ONWE GỊ URU . ”
—
ỊMALITE IJE IJE N’ ỤZỌ AHỤ
Ọ bụrụ na anyị amụta ihe Chineke chọrọ ka anyị na- eme , o nwere ike ịdị mkpa ka anyị mee mgbanwe ụfọdụ ná ndụ anyị .
O nwere ike iyi ihe siri ike omume .
Ma nke bụ́ eziokwu bụ na ndụ anyị ga- aka mma ma anyị bido ije ije n’ ụzọ nke ndụ ahụ .
Ndịàmà Jehova na- amụrụ ndị mmadụ Baịbụl n’ anaghị ha ego n’ oge na ebe dị ha mma iji nyere ha aka ịmata azịza ajụjụ ndị dị mkpa ndị mmadụ na- ajụ banyere Chineke .
I nwere ike isi na jw .
org / ig gwa anyị ka anyị na gị mụwa Baịbụl .
Anyị Ga- enweli Obi Ụtọ Ugbu A
INWE AFỌ OJUJU
Baịbụl kwuru , sị :
“ Ka ụzọ ndụ unu bụrụ nke ịhụnanya ego na- adịghị na ya , ka unu nọ na- enwe afọ ojuju n’ ihe ndị dị ugbu a . ”
Ndị Hibru 13 : 5
Taa , e nwere ọtụtụ ihe ndị mmadụ na- ekwu na anyị kwesịrị inwe .
Ma , Baịbụl gwara anyị na anyị ga- enweli “ afọ ojuju n’ ihe ndị dị ugbu a . ”
Olee otú anyị ga- esi enwe ya ?
Ahụla “ ego n’ anya . ”
“ Ịhụ ego n’ anya ” na- eme ka ndị mmadụ na- eme ihe ọ bụla ha nwere ike ime iji nweta ego n’ agbanyeghị nsogbu o nwere ike ịkpatara ezinụlọ ha , mmekọrịta ha na ndị enyi ha , àgwà ha na ùgwù ha .
(
1 Timoti 6 : 10
) Ịhụ ego n’ anya abaghị uru .
E mechaa , “ ego agaghịkwa eju onye ọ bụla nke hụrụ akụ̀ n’ anya afọ . ”
—
Ekliziastis 5 : 10
Jiri ndị mmadụ kpọrọ ihe karịa ihe onwunwe .
N’ eziokwu , ihe onwunwe bara uru taa .
Ma , ha enweghị ike iji anyị kpọrọ ihe ma ọ bụ hụ anyị n’ anya .
Ọ bụ naanị ndị mmadụ nwere ike ime ihe ndị ahụ .
Inwe “ ezi enyi ” ga- eme ka anyị na- enwe afọ ojuju ná ndụ .
—
Ilu 17 : 17
IME IHE BAỊBỤL KWURU GA- EME KA NDỤ ANYỊ KA MMA TAA
IDI ỌRỊA
“ Obi nke na- aṅụrị ọṅụ bara uru dị ka ihe na- agwọ ọrịa . ”
Ilu 17 : 22
Ọṅụ nwere ike inyere anyị aka idi ọrịa anyị otú ahụ ọgwụ nwere ike ịgwọ mmadụ ọrịa .
Ma , olee otú anyị ga- esi na- aṅụrị ọṅụ mgbe anyị na- arịa ọrịa ?
Na- enwe obi ụtọ .
Ọ bụrụ na anyị ana-eche naanị banyere nsogbu anyị , “ ụbọchị niile ” ga na- adị anyị njọ n’ anya .
(
Ilu 15 : 15
) Kama ịna-echekarị gbasara nsogbu anyị , Baịbụl kwuru ka anyị ‘ gosi na anyị bụ ndị nwere ekele . ’
(
Ndị Kọlọsi 3 : 15
) Na- enwe obi ụtọ maka ihe ọma ndị ị na- ahụ n’ agbanyeghị otú ha hà .
Ile otú anyanwụ si ama mma mgbe ọ na- ada , ikuku ndụ na- ekusa gị , na ọnụ ọchị onye hụrụ gị n’ anya mụmụụrụ gị socha n’ ihe ndị nwere ike ime ka obi na- atọ gị ezigbo ụtọ .
Na- emere ndị ọzọ ihe .
Ọ bụrụgodị na anyị na- arịa ọrịa , anyị ga- achọpụta na “ a na- enweta obi ụtọ ka ukwuu n’ inye ihe karịa ka a na- enweta n’ ịnara ihe . ”
(
Ọrụ Ndịozi 20 : 35
) Ọ bụrụ na ndị ọzọ ekelee anyị maka ihe anyị meere ha , obi ga- adịkwu anyị ụtọ , ya emeekwa ka anyị ghara ịna-echegbu onwe anyị banyere nsogbu anyị .
Anyị nwere ike ime ka ndụ anyị ka mma ma ọ bụrụ na anyị ana-enyere ndị ọzọ aka ka ndụ ha ka mma .
DI NA NWUNYE ỊDỊ N’ EZIGBO MMA
“ Chọpụta ihe ndị ka mkpa . ”
Ndị Filipaị 1 : 10
Di na nwunye nwere ike itisa ma ọ bụrụ na ha anaghị ewepụta nnukwu oge na- anọrị .
Di na nwunye kwesịrị iwere alụmdi na nwunye ha ka otu n’ ime ihe ndị
kacha
mkpa ná ndụ ha .
Na- emekọnụ ihe ọnụ .
Kama ime ihe na- amasị gị naanị gị , unu kwesịrị ịhazi ka unu na- emekọ ihe ụfọdụ ọnụ .
Baịbụl kwuru na “ abụọ dị mma karịa otu . ”
(
Ekliziastis 4 : 9
) Unu nwere ike isikọ nri ọnụ , soro megaa ahụ́ , gwukọọ egwu ma ọ bụkwanụ mekọọ ihe ndị ọzọ ọnụ .
Gosi na ị hụrụ di gị ma ọ bụ nwunye gị n’ anya .
Baịbụl gwara di na nwunye ka ha hụ ibe ha n’ anya ma na- asọpụrụ ibe ha .
(
Ndị Efesọs 5 : 28 ,
33
) Ịmụmụrụ di ma ọ bụ nwunye gị ọnụ ọchị , ịmakụ ya ma ọ bụ inye ya obere onyinye nwere ike ime ka gị na ya dịkwuo ná mma .
Di ma ọ bụ nwunye ekwesịghị ikwu ma ọ bụ mee ihe ọ bụla ga- egosi onye na- abụghị di ma ọ bụ nwunye ya na o nwere mmasị iso ya nwee mmekọahụ .
—
Ndị Hibru 13 : 4
Olee Olileanya Dịịrị Ndị Nwụrụ Anwụ ?
Ọnwụ na- emetụta mmadụ niile .
Ma mmadụ nwụọ , nke ya ọ̀ gwụla ?
È chefuola ndị nwụrụ anwụ kpamkpam ?
È nwere olileanya dịịrị ndị nwụrụ anwụ ?
LEGODỊ IHE BAỊBỤL KWURU GBASARA YA :
E CHEFUBEGHỊ NDỊ NWỤRỤ ANWỤ
‘ Ndị niile nọ n’ ili ncheta ga- apụta . ’
—
Jọn 5 : 28 , 29
Chineke na- echeta ndị nwụrụ anwụ .
Ọ ga- akpọlite ndị ọ chọrọ ịkpọlite n’ ọnwụ .
A GA- ENWE MBILITE N’ ỌNWỤ N’ ỤWA
“ A gaje inwe mbilite n’ ọnwụ nke ma ndị ezi omume ma ndị ajọ omume . ”
—
A ga- akpọlite ọtụtụ ijeri ndị nwụrụ anwụ .
Ha ga- enwekwa olileanya ịdị ndụ ebighị ebi mgbe udo ga- eju ebe niile .
E NWERE IHE MERE OBI JI KWESỊ ISI ANYỊ IKE NA A GA- ENWE MBILITE N’ ỌNWỤ
“ [ Chineke ] na- agụ kpakpando niile ọnụ ; ọ na- akpọ ha niile aha ha . ”
—
Abụ Ọma 147 : 4
Ebe ọ bụ na Chineke nwere ike ịkpọ kpakpando niile aha ha , ọ gaghị esiri ya ike icheta ndị ọ ga- akpọlite n’ ọnwụ .
Ụlọ Nche , Nke 1 2020
Ị̀ Chọtala Eziokwu ?
A naghị ere akwụkwọ a ere .
O so n’ ihe e ji arụ ọrụ ịkụziri ndị mmadụ Baịbụl n’ ụwa dum .
E jikwa onyinye si ndị mmadụ n’ obi akwado ọrụ a .
Ị chọọ inye onyinye , biko gaa na donate .
jw .
org .
Ọ gwụkwala ma è dere aha Baịbụl ọzọ , amaokwu Baịbụl ndị e dere n’ akwụkwọ a si na Baịbụl e ji asụsụ Igbo a na- ede n’ oge a dee , ya bụ ,
Baịbụl Nsọ—Nsụgharị Ụwa Ọhụrụ nke Akwụkwọ Nsọ .
MAGAZIN A bụ́
na- enye Jehova Chineke , bụ́ Onye na- achị eluigwe na ụwa , otuto .
Ozi ọma dị na ya na- akasi ndị mmadụ obi .
Ozi ọma ahụ bụ na Alaeze Chineke , nke bụ́ ọchịchị dị n’ eluigwe , ga- eme ka ajọ omume niile kwụsị n’ oge na- adịghị anya , meekwa ka ụwa ghọọ paradaịs .
Ọ na- agwa ndị mmadụ ka ha nwee okwukwe na Jizọs Kraịst , bụ́ onye nwụrụ ka anyị wee nweta ndụ ebighị ebi , onye bụ́ kwa Eze na- achị ugbu a n’ Alaeze Chineke .
Ndịàmà Jehova na- ebipụta magazin a kemgbe afọ 1879 .
Ọ naghị etinye aka na ndọrọ ndọrọ ọchịchị .
Ihe niile ọ na- ekwu si na Baịbụl .
Isiokwu Ndị Dị n’ Ụlọ Nche A
Mbọ Ndị Mmadụ Na- agba Ịmata Eziokwu
Ruo ọtụtụ puku afọ , o nweghị onye ma azịza ajụjụ ahụ .
N’ oge ndị ahụ , ọrịa na- efe efe nọkwa na- egbu ọtụtụ nde mmadụ .
Ma , ndị sayensị mechara chọpụta nke bụ́ eziokwu .
Ha chọpụtara na ihe na- akpatakarị ọrịa bụ ụmụ nje dị iche iche .
Eziokwu a ha chọpụtara enyerela ndị mmadụ aka igbochi ọrịa na ịgwọ ọtụtụ ọrịa .
O mekwaala ka ahụ́ gbasikwuo ọtụtụ ijeri mmadụ ike , ha ana-adịkwu ogologo ndụ .
Gịnịkwanụ gbasara ajụjụ ndị ọzọ dị mkpa ?
Olee uru i chere ịmata nke bụ́ eziokwu gbasara azịza ajụjụ ndị a ga- abara gị ?
Ònye bụ Chịneke ?
Ònye bụ Jizọs Kraịst ?
Gịnị bụ Alaeze Chineke ?
Olee otú ihe ga- adị n’ ọdịnihu ?
Ọtụtụ nde mmadụ achọpụtala azịza ajụjụ ndị ahụ .
O mekwaala ka ndụ ha kakwuo mma .
Azịza ndị ahụ nwekwara ike ịbara gị uru .
Ì NWERE IKE ỊMATALI EZIOKWU ?
I nwere ike ịna-eche si , ‘ Olee otú m ga- esi amatali nke bụ́ eziokwu n’ ihe ọ bụla ? ’
A si kwuwe , ịmata nke bụ́ eziokwu gbasara ọtụtụ ihe yiri ka ọ̀ na- esiwanye ike .
N’ ihi gịnị ?
Ọtụtụ mmadụ atụkwasịghị ndị ọchịchị , ndị ahịa ma ọ bụ ụlọ ọrụ mgbasa ozi obi ka ha gwa ha eziokwu .
Ọ naghị adịrị ha mfe ịmata mgbe mmadụ na- ekwu eziokwu , mgbe ọ na- ekwu ihe o chere , mgbe ọ na- ezochiri ha ihe ụfọdụ ma ọ bụ mgbe ọ na- aghara ha ụgha .
N’ oge anyị a , ndị mmadụ anaghịzi atụkwasị ibe ha obi , ọtụtụ ihe ndị mmadụ na- ekwu anaghịkwa abụ eziokwu .
O meela ka ndị mmadụ gharazie ịna-ekweta nke bụ́ eziokwu , ha anaghịkwa achọ ịma otú o si gbasa ha .
N’ agbanyeghị ihe ndị a , ị ga- amatali azịza ajụjụ ndị kacha echu ndị mmadụ ụra .
Olee otú ị ga- esi eme ya ?
Ọ bụ ime otu ihe ahụ ị na- eme ma ị chọọ ịmata azịza ajụjụ ndị na- adịchaghị mkpa .
IHE Ị GA- EME KA Ị MATA EZIOKWU
Kwa ụbọchị , o nwere ihe ụfọdụ ị na- agba mbọ ịmata eziokwu banyere ha .
Chegodi gbasara ihe Jessica mere .
Ọ sịrị : “ Ahụekere anatụghị adị nwa m nwaanyị mma n’ ahụ́ , nke na o nwere ike ịnwụ ma o rie nri ọ bụla nwere obere protin si n’ ahụekere . ”
Jessica kwesịrị ịma ma nri ọ chọrọ ịzụtara nwa ya , ọ̀ ga- adị ya mma n’ ahụ́ .
O kwuru sị : “ Ihe mbụ m na- eme bụ iji nwayọọ gụọ ihe a mapawara n’ ahụ́ nri ahụ ka m mata ihe ndị e ji mee ya .
M na- emezi nchọnchọ , jụọkwa ụlọ ọrụ mepụtara nri ahụ ajụjụ , iji jide n’ aka na e nwetụghị protin si n’ ahụekere a gwakọtara na ya mgbe a na- emepụta ya .
M na- emekwu nchọchọ n’ ebe ndị m ma ga- agwa m eziokwu iji mee ka obi sie m ike na otú ụlọ ọrụ ahụ si emepụta nri ha dị mma . ”
O nwere ike ịbụ na ajụjụ ndị ị na- agba mbọ ịmata azịza ha kwa ụbọchị adịchaghị mkpa ka nke Jessica .
Ma , i nwere ike ime ihe ndị na- esonụ ka ị mata azịza ajụjụ ndị na- echu gị ụra otú ahụ Jessica mere :
Chọpụta nke bụ́ eziokwu .
Mekwuo nchọnchọ .
Jide n’ aka na a naghị enyo ebe i si amata nke bụ́ eziokwu enyo .
Ime ihe ndị a nwere ike inyere gị aka ịchọpụta azịza ajụjụ ndị ahụ na- echu gị ụra .
Olee otú ị ga- esi eme ya ?
AKWỤKWỌ PỤRỤ ICHE NKE NA- AKỤZI EZIOKWU
Mgbe Jessica na- achọ ịmata eziokwu Baịbụl , o mekwara ihe ndị ahụ ọ na- eme iji chọpụta nri ndị na- agaghị enye nwa ya nsogbu n’ ahụ́ .
Ọ sịrị : “ Iwetu obi gụọ Baịbụl na ime ezigbo nchọnchọ nyeere m aka ịmata eziokwu Baịbụl . ”
Ọtụtụ nde mmadụ emeela ka Jessica .
Ha amutala ihe Baịbụl kwuru gbasara ajụjụ ndị a :
Gịnị ka Chineke bu n’ obi kee anyị ?
Olee ebe mmadụ na- aga ma ọ nwụọ ?
Gịnị mere ndị mmadụ ji ata ahụhụ ?
Olee ihe Chineke na- eme iji kwụsị ahụhụ ndị mmadụ na- ata ?
Olee otú anyị nwere ike isi na- enwe obi ụtọ n’ ezinụlọ anyị ?
I nwere ike inweta azịza ajụjụ ndị a nakwa ndị ọzọ ma ị gụọ Baịbụl , mekwuokwa nchọnchọ na www .
jw .
org / ig .
Baịbụl Ga- agwa Gị Eziokwu
Kemgbe ụwa , ndị dị iche iche kweere na Baịbụl na- ekwu eziokwu .
Taakwa , ọtụtụ nde mmadụ na- eme ihe ndị Baịbụl kwuru .
Ma , ndị ọzọ na- ewere ya ka ihe na- abaghị uru ma ọ bụ akụkọ ifo .
Gịnị ka i chere ?
Ì nwere ike ịmatali eziokwu na Baịbụl ?
IHE MERE Ị GA- EJI TỤKWASI BAỊBỤL OBI
Olee otú ị ga- esi amata ma ì kwesịrị ịtụkwasi Baịbụl obi ?
Dị ka ihe atụ , ọ bụrụ na otu enyi gị na- agwakarị gị eziokwu ruo ọtụtụ afọ , i nwere ike ịtụkwasi ya obi .
Baịbụl ọ̀ na- ekwu eziokwu mgbe niile ka enyi ahụ ?
Ka anyị tụlee ihe atụ ụfọdụ .
Ndị Dere Ya Kwuru Eziokwu
Ndị dere Baịbụl kwuru eziokwu , ha na- ekwukarịkwa ihe ndị ha mejọrọ .
Dị ka ihe atụ , Jona onye amụma dere gbasara isi o nupụụrụ Chineke .
(
Jona 1 : 1-3
) Ihe o jidị pịachie akwụkwọ Baịbụl o dere bụ mba Chineke baara ya .
Ọ chọghị ka ndị mmadụ too ya , ọ bụ ya mere o deghị otú o si gbanwee àgwà ya .
(
Jona 4 : 1 ,
4 ,
10 , 11
) Otú ndị dere Baịbụl si kwuo nnọọ eziokwu na- egosi na ha ejighị eziokwu egwu egwu .
Ihe Ndị O kwuru Na- aba Uru
Ihe ndị Baịbụl kwuru , hà na- aba uru mgbe niile ?
À na- ajụkwa ajụ ?
Dị ka ihe atụ , lee ihe Baịbụl kwuru ga- eme ka mmadụ na ibe ya na- adị ná mma .
Ọ sịrị : “ Ya mere , ihe niile unu chọrọ ka ndị mmadụ na- emere unu , unu onwe unu aghaghị imere ha otú ahụ ; n’ eziokwu , nke a bụ ihe Iwu ahụ na ihe ndị amụma kụziri pụtara . ”
(
Matiu 7 : 12
) Baịbụl kwukwara , sị : “ Azịza dị nro na- eme ka ọnụma laa , ma okwu ọjọọ na- akpasu iwe . ”
(
Ilu 15 : 1
) N’ eziokwu , eziokwu Baịbụl bara uru taa otú ahụ ha bara n’ oge e dere ha .
Akụkọ Ndị Dị na Ya Mere Eme
Ọtụtụ ihe ndị na- amụ banyere ihe ndị mgbe ochie chọpụtarala kemgbe ọtụtụ afọ gosiri na ndị mmadụ na obodo dị iche iche Baịbụl kọrọ akụkọ ha abụghị akụkọ ifo .
Ha gosikwara na ihe ndị e kwuru mere na Baịbụl mere eme n’ eziokwu .
Dị ka ihe atụ , tụlee otu obere ihe e kwuru banyere ya na Baịbụl .
Baịbụl kwuru na n’ oge Nehemaya , ndị Taya ( Ndị Finishia si Taya ) bi na Jeruselem “ na- ebubata azụ̀ na ụdị ngwá ahịa niile ” na ya .
—
Nehemaya 13 : 16
È nwere ihe gosiri na ihe a Baịbụl kwuru bụ eziokwu ?
Ee , e nwere .
Ndị na- egwupụta ihe n’ ala ahụla ngwá ahịa ụfọdụ si Finishia n’ Izrel .
Nke ahụ gosiri na mba abụọ a na- azụkọbu ahịa .
Ihe ọzọkwa bụ na na Jeruselem , e gwupụtala ụfọdụ ogwu azụ̀ nke azụ̀ ndị e gbutere n’ Osimiri Mediterenian n’ oge ochie .
Ndị ọkachamara na- egwupụta ihe n’ ala kwuru na ọ bụ n’ akụkụ osimiri a dị anya ka ndị ahịa si bubata ya na Jeruselem .
Mgbe otu onye ọkà mmụta tulechara ihe ndị a , o kwuru , sị : “ Ihe e kwuru na
Neh [ emaya ] 13 : 16
na ndị Taya na- ere azụ̀ na Jeruselem bụ eziokwu . ”
Ihe O Kwuru Banyere Sayensi Bụ Eziokwu
Baịbụl bụ akwụkwọ na- akụziri anyị gbasara ofufe Chineke nakwa ihe ndị mere eme .
Ma o kwuo gbasara sayensị , ihe ndị ọ na- ekwu bụ eziokwu .
Ka anyị tụlee otú ihe atụ .
Ihe dị ka puku afọ atọ na narị ise gara aga , Baịbụl kwuru na “ ọ dịghịkwa ihe ” e kokwasịrị ụwa na ya .
(
Job 26 : 7
) Ihe a Baịbụl kwuru dị iche n’ akụkọ na- abụghị eziokwu a na- akọ banyere ụwa n’ oge mbụ .
A na- ekwubu na ụwa na- ese n’ elu mmiri ma ọ bụkwanụ na e nwere nnukwu mbe bu ụwa .
Ihe dị ka otu puku na otu narị afọ mgbe e dechara akwụkwọ Job , ndị mmadụ ka na- ekwu na o nweghị otú ọ ga- esi bụrụ na e nweghị ihe e kokwasịrị ụwa na ya .
Ha na- ekwu na ọ ga- enwerịrị ihe ọ nọ n’ elu ya .
Ma , ihe dị ka narị afọ atọ gara aga , n’ afọ 1687 , onye sayensị aha ya bụ Isaac Newton bipụtara akwụkwọ o dere nchọpụta o mere banyere ihe mere ihe a tụliri elu ji ada n’ ala .
O kwuru na ọ bụ ike a na- anaghị ahụ anya ji ụwa .
Ihe a onye sayensị a chọpụtara gbara akaebe na ihe Baịbụl kwuru ihe karịrị puku afọ atọ tupu ya achọpụta ya bụ eziokwu .
Eziokwu Banyere Chineke na Kraịst
Ònye Bụ Chineke ?
Aha Chineke gbara na Baịbụl mbụ e nwere IHE DỊ KA UGBORO PUKU ASAA
JEHOVA Bụ aha Chineke
ONYENWE ANYỊ , CHINEKE NA NNA Bụ ụfọdụ utu aha Jehova nwere
Gịnị Bụ Aha Chineke ?
Chineke n’ onwe ya kwuru , sị : “ Abụ m Jehova .
Ọ bụ ya bụ aha m . ”
(
Aịzaya 42 : 8
) Aha Chineke gbara ihe ruru ugboro puku asaa na Baịbụl .
Ma , ọtụtụ ndị sụgharịrị Baịbụl ji utu aha dị ka “ Onyenwe anyị ” dochie ya .
Chineke chọrọ ka ị bụrụ enyi ya , chọọkwa ka ị ‘ na- akpọku aha ya . ’
—
Abụ Ọma 105 : 1
Utu Aha Ndị Jehova Nwere .
Na Baịbụl , a kpọrọ Jehova utu aha ndị dị ka “ Chineke , ” “ Onye Pụrụ Ime Ihe Niile , ” “ Onye Okike , ” “ Nna , ” “ Onyenwe anyị , ” na “ Ọkaakaa . ”
N’ ọtụtụ ekpere ndị e dere na Baịbụl , a kpọrọ Chineke aha ya bụ́ Jehova , kpọọkwa ya utu aha ndị e ji kwanyere ya ùgwù .
—
Daniel 9 : 4
Otú Chineke Dị .
Chineke bụ mmụọ .
(
Jọn 4 : 24
) Baịbụl kwukwara na “ ọ dịghị mmadụ hụtụrụla Chineke . ”
(
Jọn 1 : 18
) Baịbụl gosiri otú obi na- adị Chineke .
Ndị mmadụ nwere ike ime ka o nwee nwute , ma ọ bụkwanụ mee ka “ o nwee obi ụtọ . ”
—
Ilu 11 : 20 ;
Abụ Ọma 78 : 40 , 41
Àgwà Chineke Ndị Magburu Onwe Ya .
Chineke anaghị ele mmadụ anya n’ ihu n’ agbanyeghị mba mmadụ si na ọnọdụ onye ahụ .
(
Ọrụ Ndịozi 10 : 34 , 35
) Ọ bụkwa onye na- eme “ ebere , na- emekwa amara , onye na- adịghị ewe iwe ọsọ ọsọ , onye obiọma ya na eziokwu ya dị ukwuu . ”
(
Ọpụpụ 34 : 6 , 7
) Ma , o nwere àgwà anọ Chineke nwere ndị kacha amasị anyị .
Ike .
Chineke nwere ike na- enweghị atụ ọ ga- eji emezu ihe ọ bụla o kwere ná nkwa n’ ihi na ọ bụ “ Chineke bụ́ Onye Pụrụ Ime Ihe Niile . ”
—
Jenesis 17 : 1
Amamihe .
Chineke ma ihe karịa onye ọ bụla .
Ọ bụ ya mere Baịbụl ji kwuo na ọ bụ onye “ naanị ya maara ihe . ”
—
Ndị Rom 16 : 27
Ikpe Ziri Ezi .
Chineke na- eme ihe ziri ezi mgbe niile .
Ihe niile ọ na- eme “ zuru okè , ” ọ bụkwa “ onye ikpe na- ezighị ezi na- adịghị n’ ebe ọ nọ . ”
—
Diuterọnọmi 32 : 4
Ịhụnanya .
Baịbụl kwuru na “ Chineke bụ ịhụnanya . ”
(
1 Jọn 4 : 8
) Ọ bụghị naanị na Chineke na- egosi na ọ hụrụ anyị n’ anya , kama , ọ bụ ịhụnanya n’ onwe ya .
Ọ bụ ịhụnanya na- enweghị atụ Chineke nwere na- akpali ya ime ihe niile ọ na- eme , ọ na- abakwara anyị uru n’ ọtụtụ ụzọ .
Otú Chineke na Ụmụ Mmadụ Nwere Ike Isi Bụrụ Enyi .
Chineke bụ Nna anyị nke eluigwe hụrụ anyị n’ anya .
(
Matiu 6 : 9
) Ọ bụrụ na anyị enwee okwukwe na ya , anyị na ya ga- abụ enyi .
(
Abụ Ọma 25 : 14
) Chineke na- agwadị gị ka ị bịaruo ya nso n’ ekpere nakwa ka ị ‘ na- atụkwasị ya nchegbu gị niile , n’ ihi na ihe banyere gị na- emetụ ya n’ obi . ’
—
1 Pita 5 : 7 ;
Jems 4 : 8
Olee Ihe Dị Iche na Chineke na Kraịst ?
Jizọs Abụghị Chineke .
Jizọs pụrụ iche .
Ọ bụ naanị ya ka Chineke ji aka ya kee .
Ọ bụ ya mere Baịbụl ji akpọ ya Ọkpara Chineke .
(
Jọn 20 : 31
) Mgbe Jehova kechara Jizọs , o ji ọkpara ya a rụọ ọrụ ka “ onye ọkà ọrụ ” iji kee ihe niile na onye ọ bụla ọzọ .
—
Ilu 8 : 30 , 31 ;
Ndị Kọlọsi 1 : 15 , 16
O nweghị mgbe Jizọs kwuru na ya bụ Chineke .
Kama , o kwuru , sị : “ Abụ m onye nnọchiteanya si n’ ebe [ Chineke ] nọ , ọ bụ Onye ahụ zitere m . ”
(
Jọn 7 : 29
) Mgbe Jizọs na- agwa otu n’ ime ndị na- eso ụzọ ya okwu , ọ kpọrọ Jehova “ Nna m na Nna unu , ” nakwa “ Chineke m na Chineke unu . ”
(
Jọn 20 : 17
) Mgbe Jizọs nwụrụ , Jehova kpọlitere ya n’ ọnwụ gaa n’ eluigwe , mee ka ọ nọrọ n’ aka nri ya ma nye ya ikike dị ukwuu .
—
Matiu 28 : 18 ;
Ọrụ Ndịozi 2 : 32 , 33
Jizọs Kraịst Nwere Ike Inyere Gị Aka Ịbịaru Chineke Nso
Jizọs bịara n’ ụwa ka ọ kụziere anyị banyere Nna ya .
Jehova kwuru gbasara Jizọs , si : “ Onye a bụ Ọkpara m , onye m hụrụ n’ anya ; geenụ ya ntị . ”
(
Mak 9 : 7
) Jizọs ma Chineke karịa onye ọ bụla ọzọ .
Ọ sịrị : “ Ọ dịghịkwa onye maara onye Nna ahụ bụ ma e wezụga Ọkpara ya nakwa onye Ọkpara ya chọrọ ikpughere ya . ”
—
Luk 10 : 22
Jizọs ṅomiri Chineke nke ọma .
Jizọs ṅomiri Nna ya nke ọma nke na o kwuru , sị : “ Onye hụrụ m ahụwokwa Nna m . ”
(
Jọn 14 : 9
) Jizọs gosiri na ọ hụrụ ụmụ mmadụ n’ anya ka Nna ya , ma n’ okwu ọnụ ma n’ omume ya .
Nke a dọtara ndị mmadụ n’ ebe Chineke nọ .
O kwuru , sị : “ Ọ bụ m bụ ụzọ na eziokwu na ndụ .
Ọ dịghị onye na- abịakwute Nna m ma ọ́ bụghị site na mụ . ”
(
Jọn 14 : 6
) O kwukwara , sị : “ Ndị na- efe ezi ofufe ga- efe Nna m n’ ime mmụọ na n’ eziokwu , n’ ihi na , n’ ezie , Nna m na- achọ ka ndị dị otú ahụ fee ya ofufe . ”
(
Jọn 4 : 23
) Chegodị ihe ọ dị ka ya na Jehova na- achọ ndị dị ka gị chọrọ ịmụta eziokwu gbasara ya .
Eziokwu Banyere Alaeze Chineke
Jizọs bụ Eze Alaeze Chineke .
Luk 1 : 31-33
:
“ Ị ga- agụkwa ya Jizọs .
Onye a ga- abụ onye ukwu , a ga- akpọkwa ya Ọkpara nke Onye Kasị Elu ; Jehova Chineke ga- enyekwa ya ocheeze Devid bụ́ nna ya , ọ ga- achịkwa ụlọ Jekọb dị ka eze ruo mgbe ebighị ebi , alaeze ya agaghịkwa enwe ọgwụgwụ . ”
Alaeze Chineke bụ isi ihe Jizọs kụziiri ndị mmadụ .
Matiu 9 : 35
“ Jizọs wee malite ijegharị n’ obodo ukwu nakwa n’ obodo nta niile , na- ezi ihe n’ ụlọ nzukọ ha , na- ekwusakwa ozi ọma alaeze ahụ ma na- agwọ ụdị ọrịa ọ bụla na ụdị nsogbu ahụ́ ike ọ bụla . ”
Jizọs gwara ndị na- eso ụzọ ya ihe ndị ha ga- eji ama na Alaeze ahụ eruwela nso .
Matiu 24 : 7
“ N’ ihi na mba ga- ebuso mba ọzọ agha , alaeze ga- ebusokwa alaeze ọzọ agha , a ga- enwekwa ụkọ nri na ala ọma jijiji n’ ebe dị iche iche . ”
Ndị na- eso ụzọ Jizọs na- ekwusa gbasara Alaeze Chineke n’ ụwa niile ugbu a .
Matiu 24 : 14
“ A ga- ekwusakwa ozi ọma nke a nke alaeze n’ elu ụwa dum mmadụ bi ka ọ bụrụ àmà nye mba niile ; mgbe ahụkwa ka ọgwụgwụ ga- abịa . ”
Eziokwu Banyere Ọdịnihu
Jizọs kwuru otú anyị ga- esi ‘ ama na alaeze Chineke dị nso . ’
(
Luk 21 : 31
) Ụfọdụ n’ ime ihe ndị o kwuru anyị ga- eji amata ya bụ agha , oké ala ọma jijiji , ụkọ nri nakwa ọrịa na- efe efe .
Anyị na- ahụ ka ihe ndị a niile na- eme taa .
—
Luk 21 : 10-17
Baịbụl kwukwara na otu n’ ime ihe ndị a ga- eji amata ‘ oge ikpeazụ ’ nke ọchịchị ụmụ mmadụ bụ na ndị mmadụ ga na- akpa àgwà ọjọọ .
I nwere ike ịgụ banyere ya na
2 Timoti 3 : 1-5
.
Mgbe ị na- ahụ ka ndị mmadụ na- akpa àgwà ndị ahụ , o doro anya na ị ga- ekweta na amụma a Baịbụl buru na- emezu n’ oge a .
Gịnị ka mmezu amụma a na- egosi ?
Ọ na- egosi na oge Alaeze Chineke ga- eji eme ka ihe dịrị ndị mmadụ mma n’ ụwa adịla nso .
(
Luk 21 : 36
) Na Baịbụl , Chineke kwuru ihe ọma ọ ga- eme n’ ụwa nakwa ihe ọ ga- emere ndị ga- ebi na ya .
Ka anyị tụlee ụfọdụ n’ ime ha .
EZIGBO ỌCHỊCHỊ
“ E wee nye [ Jizọs ] ọchịchị na ùgwù na alaeze , ka ndị dị iche iche , mba dị iche iche na ndị na- asụ asụsụ dị iche iche na- ejere ya ozi .
Ọchịchị ya bụ ọchịchị na- adịru mgbe ebighị ebi nke na- agaghị agabiga agabiga , alaeze ya bụkwa nke a na- agaghị ebibi ebibi . ”
—
DANIEL 7 : 14
Ihe ọ pụtara :
Ị ga- enwe obi ụtọ mgbe ọchịchị kacha mma ga- achịwa ụwa niile .
Ọ bụ Chineke hiwere ọchịchị a , ma mee Ọkpara ya Eze ya .
EZIGBO AHỤ́ IKE
“ Ọ dịghị onye bi na ya nke ga- asị : ‘ Ana m arịa ọrịa . ’ ”
AỊZAYA 33 : 24
Ị gaghị arịa ọrịa ma ọ bụ nwee nkwarụ .
Ị ga- adị ndụ ruo mgbe ebighị ebi .
UDO ZURU ỤWA ỌNỤ
“ Ọ na- eme ka agha kwụsị ruo na nsọtụ ụwa . ”
—
ABỤ ỌMA 46 : 9
Agha na ahụhụ niile ọ na- akpata agaghịzi adị .
NAANỊ NDỊ EZI OMUME GA- EBIZI N’ ỤWA
“ Onye ajọ omume agakwaghị anọ .
.
.
Ndị dị umeala n’ obi ga- enweta ụwa . ”
—
ABỤ ỌMA 37 : 10 , 11
A gaghịzi enwe ndị ọjọọ n’ ụwa .
Ọ bụ naanị ndị chọrọ irubere Chineke isi ga- ebi na ya .
ỤWA NIILE GA- ABỤ PARADAỊS
“ Ha ga- ewu ụlọ , biri n’ ime ha ; ha ga- akọkwa ubi vaịn , rie mkpụrụ ha . ”
—
AỊZAYA 65 : 21 , 22
Ụwa niile ga- ama mma .
Chineke ga- aza ekpere anyị bụ́ ka uche ya mee “ n’ ụwa . ”
—
Matiu 6 : 10
Uru Ịmata Eziokwu Ga- abara Gị
OLEE IHE I KWESỊRỊ IME IJI NWETA YA ?
Mụta ihe Okwu Chineke bụ́ eziokwu na- ekwu .
—
Jọn 17 : 3 ,
17
Na- erubere Chineke isi .
—
Diuterọnọmi 30 : 19 , 20
Na- eme ihe ị mụtara n’ Okwu Chineke kwa ụbọchị .
—
Jems 1 : 25
Eziokwu Ndịàmà Jehova nọ n’ ụwa niile na- amụta na Baịbụl na- abara ha uru .
Obi ga- atọkwa ha ụtọ ịkụziri gị ihe ndị ahụ ha na- amụta .
Ị chọọ ịmụtakwu ihe Chineke bu n’ obi kee ụmụ mmadụ , gụọ
isi nke 3 n’ akwụkwọ
Gịnị Ka Baịbụl Na- akụziri Anyị ?
Ọ bụ Ndịàmà Jehova bipụtara ya .
Ọ dịkwa n’ Ịntanet na
www .
jw .
org / ig .
